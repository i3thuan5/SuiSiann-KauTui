Im-tóng,Hàn-jī,Lô-má-jī,Tsing-kui-hàn-jī,Tsing-kui-lô-má-jī
,你來矣喔，,"Lí lâi --ah --ooh,"
,你猶會記得阮無?,lí iah ē-kì-tit guán --bô?
,足濟年前，,"Tsiok tsē nî tsîng,"
,咱捌相拄過，,"lán bat sio-tú kuè,"
,嘛是這款的春天，,"mā sī tsit khuán ê tshun-thinn,"
,溼氣真重，,"sip-khì tsin tāng,"
,暗時的水面頂親像有一沿水氣，,"àm-sî ê tsuí-bīn-tíng tshan-tshiūnn ū tsi̍t iân tsuí-khì,"
,天氣拄拄欲燒烙，,"thinn-khì tú-tú beh sio-lō,"
,毋過水猶是真冷。,m̄-koh tsuí iah sī tsin líng.
,彼个時陣淡水河較闊，,"Hit ê sî-tsūn Tām-tsuí-hô khah khuah,"
,水嘛無遮臭。,tsuí mā bô tsiah tshàu.
,你有共阮拭面、拭身軀，,"Lí ū kā gún tshit bīn, tshit sin-khu,"
,拭甲真頂真，,"tshit kah tsin tíng-tsin,"
,毋過你有流目屎，,"m̄-koh lí ū lâu ba̍k-sái,"
,毋知影是因為悲傷抑是驚惶，,"m̄ tsai-iánn sī in-uī pi-siong ia̍h-sī kiann-hiânn,"
,恁khà-sàng閣有交代你，,"lín khà-sàng koh ū kau-tài lí,"
,毋通共目屎滴佇阮的身軀，,"m̄-thang kā ba̍k-sái tih tī gún ê sin-khu,"
,你敢袂記得矣？,lí kám bē-kì-tit --ah?
,乎，,"Honnh,"
,是你喔！,sī lí --ooh!
,啊！,Ah!
,我一世人攏袂放袂記得啦！,Guá tsi̍t-sì-lâng lóng bē pàng bē-kì-tit --lah!
,前一站仔乎，,"Tsîng tsi̍t-tsām-á --honnh,"
,我閣去共朋友講乎，,"guá koh khì kā pîng-iú kóng --honnh,"
,講這馬乎欲選總統彼个少年的乎，,"kóng tsit-má --honnh beh suán tsóng-thóng hit ê siàu-liân --ê --honnh,"
,我少年時代敢若看過這个人，,"guá siàu-liân sî-tāi kán-ná khuànn-kuè tsit ê lâng,"
,我講的就是你啦！,guá kóng --ê tō sī lí --lah!
,啊！,Ah!
,生做誠成，,"Senn-tsò tsiânn sîng,"
,庄跤面啊庄跤面，,"tsng-kha-bīn --ah tsng-kha-bīn,"
,啊誠古意，,"ah tsiânn kóo-ì,"
,啊嘛有淡薄仔倔強，,"ah mā ū tām-po̍h-á khut-kiông,"
,啊驚歹勢啊驚歹勢，,"ah kiann pháinn-sè --ah kiann pháinn-sè,"
,猶毋過乎三不五時仔乎嘛是誠hong-sî，,"iáu-m̄-koh --honnh sam-put-gōo-sî-á --honnh mā sī tsiânn hong-sî,"
,我按呢講你袂無歡喜啦乎？,guá án-ne kóng lí bē bô huann-hí --lah --honnh?
,喂！,Ueh!
,是講乎我較無了解的是乎，,"Sī kóng --honnh guá khah bô liáu-kái--ê sī --honnh,"
,伊彼頭毛乎敢一定愛抹甲遐油諾？,i he thâu-moo --honnh kám it-tīng ài buah kah hiah iû --hioh?
,啊！,Ah!
,抹甲規个額頭按呢金鑠鑠，,"Buah kah kui-ê hia̍h-thâu án-ne kim-siak-siak,"
,啊閣有啦伊佮阮講話敢一定著愛遐爾仔出力，,"ah koh ū --lah i kah gún kóng-uē kám it-tīng to̍h-ài hiah-nī-á tshut-la̍t,"
,一句話乎攏愛講 兩 遍以上，,"tsi̍t kù uē --honnh lóng ài kóng  nn̄g  piàn í-siōng,"
,恁講按呢好毋好啊！,lín kóng án-ne hó m̄ hó --ah!
,按呢有好毋好啊！,Án-ne ū hó m̄ hó --ah!
,哈哈，,"Ha ha,"
,是講乎伊毋知會選牢袂，,"sī kóng --honnh i m̄ tsai ē suán tiâu --bē,"
,啊伊若選牢乎，,"ah i nā suán tiâu --honnh,"
,電視頂乎定定就有伊的鏡頭，,"tiān-sī-tíng --honnh tiānn-tiānn tō ū i ê kiànn-thâu,"
,啊我若看著伊乎，,"ah guá nā khuànn-tio̍h i --honnh,"
,啊我就會想著你，,"ah guá tō ē siūnn-tio̍h lí,"
,啊閣想著恁，,"ah koh siūnn-tio̍h lín,"
,啊想著我的青春佮我一世人。,ah siūnn-tio̍h guá ê tshing-tshun kah guá tsi̍t-sì-lâng.
,喂！,Ueh!
,啊是講恁哪會攏袂老啦！,Ah sī kóng lín ná ē lóng bē lāu --lah!
,唅？,Hannh?
,活咧的人毋才會老，,"Ua̍h --leh ê lâng m̄-tsiah ē lāu,"
,人若死就烏有矣，,"lâng nā sí tō oo-iú --ah,"
,哪會老？,ná ē lāu?
,你這馬自由矣，,"Lí tsit-má tsū-iû --ah,"
,袂閣有病疼矣，,"buē koh ū pēnn-thiànn --ah,"
,操勞煩惱一世人，,"tshau-lô huân-ló tsi̍t-sì-lâng,"
,這馬會當好好仔歇睏矣。,tsit-má ē-tàng hó-hó-á hioh-khùn --ah.
,猶閣有一寡仔留戀，,"Iah-koh ū tsi̍t-kuá-á liû-luân,"
,一寡仔毋甘乎，,"tsi̍t-kuá-á m̄-kam --honnh,"
,攏會啦！,lóng ē --lah!
,阮以前嘛是仝款，,"Gún í-tsîng mā sī kāng-khuán,"
,甚至，,"sīm-tsì,"
,猶有一點仔毋願。,iáu-ū tsi̍t-tiám-á m̄-guān.
,這馬逐个攏有香矣乎，,"Tsit-má ta̍k ê lóng ū hiunn --ah --honnh,"
,有香矣乎，,"ū hiunn --ah --honnh,"
,好來，,"hó lâi,"
,這馬來阿媽靈前，,"tsit-má lâi a-má lîng-tsîng,"
,來拜 三 拜，,"lâi pài  sann  pài,"
,來，,"lâi,"
,一 拜，,"it  pài,"
,再拜，,"tsài pài,"
,三 拜，,"sann  pài,"
,好來香予我。,hó lâi hiunn hōo guá.
,這馬乎咱今仔日 第一 工共阿媽捀飯，,"Tsit-má --honnh lán kin-á-ji̍t  tē-it  kang kā a-má phâng pn̄g,"
,彼查某囝和新婦徛頭前來，,"he tsa-bóo-kiánn hām sin-pū khiā thâu-tsîng lâi,"
,彼个查某囝、新婦來準備做孝啦。,"hit ê tsa-bóo-kiánn, sin-pū lâi tsún-pī tsò hàu --lah."
,唅？,Hannh?
,做孝，,"Tsò hàu,"
,你毋知喔！,lí m̄ tsai --ooh!
,電視無看過喔！,Tiān-sī bô khuànn--kuè --ooh!
,哭出來乎，,"Khàu--tshut-lâi --honnh,"
,啊對阿媽有啥物思念，,"ah tuì a-má ū siánn-mih su-liām,"
,有啥物毋甘愛共喝出來，,"ū siánn-mih m̄-kam ài kā huah --tshut-lâi,"
,孝女白瓊 ，,"孝女白瓊 ,"
,做孝開始。,tsò hàu khai-sí.
,阿母，母仔，可憐喔!,"A-bú, bú--á, khó-liân --ooh!"
,哈哈哈！,Ha ha ha!
,你閣共恁爸笑，,"Lí koh kā lín pē tshiò,"
,看恁母仔哭甲遮悽慘著，,"khuànn lín bú--á khàu kah tsiah tshi-tshám --tio̍h,"
,你閣笑會出來。,lí koh tshiò ē tshut--lâi.
,"Tony ,  are   you   laughing ?","Tony ,  are   you   laughing ?"
,Shit !啥物攏是我。,Shit ! Siánn-mih lóng sī guá.
,It   must   be   you .,It   must   be   you .
,It’s   always   my   fault .,It’s   always   my   fault .
,"You  give   me   shut   up ,","You  give   me   shut   up ,"
,這什麼場合啊 ！ 你還給我講髒話 。,這什麼場合啊 ！ 你還給我講髒話 .
,啊是咧講啥啦!,Ah sī leh kóng siánn --lah!
,Shit ， 大便 。,"Shit ,  大便 ."
,彼屎你攏知影，,"He sái lí lóng tsai-iánn,"
,英文哪會逐改攏嘛考 五十 分爾爾。,Ing-bûn ná ē ta̍k kái lóng mā khó  gōo-tsa̍p  hun niā-niā.
,啊你家己毋是仝款諾，,"Ah lí ka-kī m̄ sī kāng-khuán --hioh,"
,唅！,hannh!
,佮彼阿啄仔做生理做幾若 十 年矣啦，,"Kah he a-tok-á tsò sing-lí tsò kuí-lō  tsa̍p  nî --ah --lah,"
,較講嘛是彼句 Nice   to   meet   you .,khah kóng mā sī hit kù  Nice   to   meet   you .
,是咧哭枵喔！,Sī leh khàu-iau --ooh!
,我咧教囡仔無你是咧講啥？,Guá leh kà gín-á bô lí sī leh kóng sánn?
,好矣啦，,"Hó --ah --lah,"
,傷假的代誌莫閣做矣，,"siunn ké ê tāi-tsì mài koh tsò --ah,"
,紲落來咧？,suà --lo̍h-lâi --leh?
,閣搬佗一齣的？,Koh puann tó tsi̍t tshut --ê?
,喂！,Ueh!
,你這馬咧講啥，,"Lí tsit-má leh kóng sánn,"
,唅？,hannh?
,囡仔人咧毋捌代誌，,"Gín-á-lâng leh m̄ bat tāi-tsì,"
,你大人大種矣，,"lí tuā-lâng-tuā-tsíng --ah,"
,好命的媽媽攏做甲幾若任矣，,"hó-miā ê má-mah lóng tsò kah kuí-nā jīm --ah,"
,閣綴人佇咧三八閣假賢慧。,koh tè lâng tī-leh sam-pat koh ké hiân-huē.
,歹勢，,"pháinn-sè,"
,這毋是 錄音帶 呢！,tse m̄ sī  錄音帶  --neh!
,無彼啥？,Bô he sánn?
,這是 第五代念經機 ，,"Tse sī  第五代念經機 ,"
,是  電子合成音  較有  環保概念 。,sī  電子合成音  khah ū  環保概念 .
,哈哈哈。,Ha ha ha.
,你閣共我笑。,Lí koh kā guá tshiò.
,媽媽一世人上討厭人哭。,má-mah tsi̍t-sì-lâng siōng thó-ià lâng khàu.
,好啦、好啦、好啦，莫要求遐濟矣啦，,"Hó --lah, hó --lah, hó --lah, mài iau-kiû hiah tsē --ah --lah,"
,這不過是一个 傳統儀式 ，,"tse put-kò sī tsi̍t ê  傳統儀式 ,"
,"traditional ,  ok ?","traditional ,  ok ?"
,Ok .,Ok .
,恁對待媽媽嘛是這款 儀式 ，,"Lín tuì-thāi má-mah mā sī tsit khuán  儀式 ,"
,一个干焦會曉幾個月叫 秘書 提錢予媽媽，,"tsi̍t ê kan-na ē-hiáu kuí kò gue̍h kiò  秘書  the̍h tsînn hōo má-mah,"
,一个對美國轉來就來共媽媽挖錢，,"tsi̍t ê uì Bí-kok tńg--lâi tō lâi kā má-mah óo tsînn,"
,你是比人較偉大乎！,Lí sī pí lâng khah uí-tāi --honnh!
,講啥物無時間去病院替媽媽提藥仔，,"Kóng siánn-mih bô sî-kan khì pēnn-īnn thè má-mah the̍h io̍h-á,"
,理由是欲參加啥物 反核四絕食抗議 。,lí-iû sī beh tsham-ka siánn-mih  反核四絕食抗議 .
,Great !,Great !
,你真正 Super   great!,Lí tsin-tsiànn  Super   great !
,我共恁拜託一下好無，,"Guá kā lín pài-thok --tsi̍t-ē hó --bô,"
,咱敢需要踮咧這个時陣這个所在，,"lán kám su-iàu tiàm leh tsit ê sî-tsūn tsit ê sóo-tsāi,"
,咧囡仔的面頭前講這个長長短短的代誌啊！,leh gín-á ê bīn-thâu-tsîng kóng tsit ê tn̂g-tn̂g-té-té ê tāi-tsì --ah!
,喂！,Ueh!
,嘿，,"Hennh,"
,我就是，,"guá tiō sī,"
,有看無 立法院院長打來的 ，,"ū khuànn --bô  立法院院長打來的 ,"
,喂！,ueh!
,嘿嘿嘿，,"Hennh hennh hennh,"
,好。,hó.
,我無想欲佮你冤啦。,Guá bô siūnn-beh kah lí uan --lah.
,紲落去咧？,Suà--lo̍h-khì --leh?
,啊無咱這馬乎，,"Ah bô lán tsit-má --honnh,"
,來跋一个桮乎，,"lâi pua̍h tsi̍t ê pue --honnh,"
,啊看問阿媽看按呢食飽無？,ah khuànn mn̄g a-má khuànn án-ne tsia̍h-pá --bô?
,啊有滿意矣無？,Ah ū muá-ì --ah --bô?
,叫大囝來好無，來大囝。,"Kiò tuā-kiánn lâi hó --bô, lâi tuā-kiánn."
,敲電話。,Khà tiān-uē.
,大囝敲電話，,"Tuā-kiánn khà tiān-uē,"
,第二的 來 第二的 ，,"tē-jī--ê  lâi  tē-jī--ê ,"
,你 第二的 乎？,lí  tē-jī--ê  --honnh?
,好，,"Hó,"
,來乎，,"lâi --honnh,"
,共阿媽講一下乎，,"kā a-má kóng --tsi̍t-ē --honnh,"
,這準備了無論有齊備無齊備無禁無忌，,"tse tsún-pī liáu bô-lūn ū tsê-pī bô tsê-pī bô kìm bô kī,"
,歡歡喜喜賞賜金桮就是，,"huann-huann-hí-hí siúnn-sù kim-pue tō sī,"
,來跋落。,lâi pua̍h --lo̍h.
,哪會無桮啊！,Ná ē bô pue --ah!
,無桮，,"Bô pue,"
,來閣跋 一 遍，,"lâi koh pua̍h  tsi̍t  piàn,"
,來賞賜金桮，,"lâi siúnn-sù kim-pue,"
,嘛無桮呢！,mā bô pue --neh!
,愛笑。,Ài tshiò.
,莫怪輸甲規褲底啦！,bo̍k-kuài su kah kui khòo-té --lah!
,無你厲害，,"Bô lí lī-hāi,"
,你來跋啊！,lí lâi pua̍h --ah!
,喂！,Ueh!
,咧欲選舉矣。,Tih-beh suán-kí --ah.
,第二 新婦。,Tē-jī  sin-pū.
,第二 新婦乎，,"Tē-jī  sin-pū --honnh,"
,來阿媽這馬 第二 新婦乎共你跋桮，,"lâi a-má tsit-má  tē-jī  sin-pū --honnh kā lí pua̍h-pue,"
,來賞賜金桮就是，,"lâi siúnn-sù kim-pue tō sī,"
,啊！,ah!
,歹勢，,"Pháinn-sè,"
,嘛無桮呢！,mā bô pue --neh!
,來，,"Lâi,"
,閣跋一下好啦！,koh pua̍h --tsi̍t-ē hó --lah!
,有無？,Ū --bô?
,啊！,Ah!
,無桮無桮。,Bô pue bô pue.
,無桮喔！,Bô pue --ooh!
,我看規氣叫 Tony 來跋就好矣啦！,Guá khuànn kui-khì kiò  Tony  lâi pua̍h tiō hó --ah --lah!
,橫直母仔心目中干焦這个查埔孫嘛！,Huînn-ti̍t bú--á sim-bo̍k-tiong kan-na tsit ê tsa-poo-sun --mah!
,嫂仔，,"Só--á,"
,話莫按呢講好無，,"uē mài án-ne kóng hó --bô,"
,阿媽跤尾錢 Tony 嘛無分較濟啊！,a-má kha-bué-tsînn  Tony  mā bô pun khah tsē --ah!
,"Tony ,  you   do   this .","Tony ,  you   do   this ."
,What ?,What ?
,You 跋桮，,"You  pua̍h-pue,"
,asking 阿媽，,"asking  a-má,"
,看伊是 finish   or   not .,khuànn i sī  finish   or   not .
,阿媽 doesn’t   eat   this .,A-má  doesn’t   eat   this .
,我講阿媽毋食這.,Guá kóng a-má m̄ tsia̍h tse.
,啊這馬啥物情形啊！,Ah tsit-má siánn-mih tsîng-hîng --ah!
,跋無桮啦！,Pua̍h bô pue --lah!
,啊彼 Tony 講啥母仔無愛食彼啦！,Ah he  Tony  kóng siánn bú--á bô ài tsia̍h he --lah!
,啊無欲食啥？,Ah-bô beh tsia̍h sánn?
,我哪會知，,"Guá ná ē tsai,"
,我敢你喔，,"guá kánn lí --ooh,"
,彼英文阮敢聽有！,he Ing-bûn gún kám thiann-ū!
,你！,Lí!
,勝仔，,"Sìng--á,"
,啊伊講母仔欲食啥？,ah i kóng bú--á beh tsia̍h sánn?
,伊講媽媽早頓攏是食烘 sio̍k-pháng啦！,I kóng má-mah tsá-tǹg lóng sī tsia̍h hang sio̍k-pháng  --lah!
,啉咖啡有加牛奶無加糖，,"Lim ka-pi ū ka gû-ling bô ka thn̂g,"
,閣欲看啥物 電視 的 早時新聞 。,koh beh khuànn siánn-mih  tiān-sī ê tsái-sî sin-bûn.
,啊就去攢啊！,Ah tiō khì tshuân --ah!
,喂！,Ueh!
,啊母仔 臺灣人  怎麼 攢這 美國 禮唅？,Ah bú--á  Tâi-uân-lâng   怎麼  tshuân tse  Bí-kok  lé --hannh?
,講這咧！,Kóng tse --leh!
,啊你毋 臺灣 喙，,"Ah lí m̄  Tâi-uân  tshuì,"
,聽著講食 日本 料理規个人爽甲敢若著猴咧！,thiann-tio̍h kóng tsia̍h  Ji̍t-pún  liāu-lí kui-ê lâng sóng kah kánn-ná tio̍h-kâu --leh!
,好矣！,Hó --ah!
,緊去攢攢咧、緊去攢攢咧啦！,"Kín khì tshuân-tshuân --eh, kín khì tshuân-tshuân --eh --lah!"
,緊入去用。,kín ji̍p-khì iōng.
,有影喔！,Ū-iánn --ooh!
,恁遮的人辦代誌。,Lín tsia-ê lâng pān tāi-tsì.
,嘿，,"Heh,"
,歹勢乎，,"pháinn-sè --honnh,"
,這嘛是愛綴時代咧行啦。,tse mā sī ài tuè sî-tāi leh kiânn --lah.
,歹勢。,Pháinn-sè.
,有影，,"Ū-iánn,"
,有影。,ū-iánn.
,以後遮的猴死囡仔若掣起來，,"Í-āu tsia-ê kâu-sí-gín-á nā tshuah --khí-lâi,"
,三頓愛改捀 麥當勞 矣啦！,sann tǹg ài kái phâng  麥當勞  --ah --lah!
,有可能。,Ū khó-lîng.
,彼 諮商委員會 啊！,He  諮商委員會  --ah!
,啊你有啥意見。,Ah lí ū siánn ì-kiàn.
,彼你處理就好矣啦！,He lí tshú-lí tiō hó --ah --lah!
,無按呢啦 臺灣 這爿乎，,"Bô án-ne --lah  Tâi-uân  tsit pîng --honnh,"
,我來撨啦乎，,"guá lâi tshiâu --lah --honnh,"
,總統佮副總統攏會送輓聯，,"tsóng-thóng kah hù tsóng-thóng lóng ē sàng uán-liân,"
,啊主要委員有 五 院院長。,ah tsú-iàu uí-uân ū  gōo  īnn īnn-tiúnn.
,著啦！,Tio̍h --lah!
,猶閣有總統的後選人，,"Ah-koh ū tsóng-thóng ê hāu-suán-lîn,"
,乎，,"honnh,"
,這我攏來撨，,"tse guá lóng lâi tshiâu,"
,啊，,"ah,"
,你咧？,lí --leh?
,美國 彼爿，,"Bí-kok  hit pîng,"
,美國 總統你敢會通？,Bí-kok  tsóng-thóng lí kám ē thong?
,美國 總統？,Bí-kok  tsóng-thóng?
,嘿啊！,Hennh --ah!
,咱家己總統欲見伊，,"Lán ka-kī tsóng-thóng beh kìnn --i,"
,人攏無愛插潲矣，,"lâng lóng bô ài tshap-siâu --ah,"
,我哪有可能遐夠力啦。,guá ná ū khó-lîng hiah kàu-la̍t --lah.
,喔！,Ooh!
,州長 嘛會使啊，,"州長  mā ē-sái --ah,"
,州長 嘛蓋大。,州長  mā kài tuā.
,美國人 毋是按呢做代誌的啦！,Bí-kok-lâng  m̄ sī án-ne tsò tāi-tsì --ê --lah!
,謼，,"Hooh,"
,你拜託一下好無，,"lí pài-thok --tsi̍t-ē hó --bô,"
,無彩你踮咧 美國 遮爾久，,"bô-tshái lí tiàm leh  Bí-kok  tsiah-nī kú,"
,閣坉遐爾濟錢。,koh thūn hiah-nī tsē tsînn.
,喂，,"Ueh,"
,你！,lí!
,一點仔代誌攏無法度做。,Tsi̍t-tiám-á tāi-tsì lóng bô-huat-tōo tsò.
,講著錢，,"Kóng-tio̍h tsînn,"
,母仔敢有交代啥？,bú--á kám ū kau-tài sánn?
,喂，,"Ueh,"
,這馬母仔身軀攏猶未冷呢，,"tsit-má bú--á sin-khu lóng ah-buē líng --neh,"
,敢著愛討論這諾？,kám to̍h-ài thó-lūn tse --hioh?
,伊走的時陣我無佇伊身邊啊，,"I tsáu ê sî-tsūn guá bô tī i sin-pinn --ah,"
,啊伊有交代啥，,"ah i ū kau-tài sánn,"
,我總是愛了解嘛。,guá tsóng--sī ài liáu-kái --mah.
,你了解啥！,Lí liáu-kái sánn!
,這馬這，等呢才閣講、等呢才閣講。,"Tsit-má tse, tán --neh tsiah-koh kóng, tán --neh tsiah-koh kóng."
,喂，,"Ueh,"
,嘿嘿嘿，,"hennh hennh hennh,"
,我就是，,"guá tiō sī,"
,喔，,"ooh,"
,謝謝 、 謝謝 、 謝謝 ，,"謝謝 ,  謝謝 ,  謝謝 ,"
,嘿。,hennh.
,哎唷！,Aih-ioh!
,來矣喔！,Lâi --ah --ooh!
,遮緊。,Tsiah kín.
,我徙一个位一下，,"Guá suá tsi̍t ê uī --tsi̍t-ē,"
,來！,lâi!
,好來。,Hó lâi.
,電視乎，,"Tiān-sī --honnh,"
,阿媽看會著的所在就好，,"a-má khuànn ē tio̍h ê sóo-tsāi tō hó,"
,啊敢有講欲看佗一臺？,ah kám ū kóng beh khuànn tó tsi̍t tâi?
,阿媽？,A-má?
,News 。,News .
,News 喔，,"News  --ooh,"
,好佳哉臺灣啥物臺無，,"hó-ka-tsài Tâi-uân siánn-mih tâi bô,"
,news 臺上濟，,"news  tâi siōng tsē,"
,濟甲若貓仔毛咧！,tsē kah ná niau-á moo --leh!
,news 選舉啦，,"news  suán-kí --lah,"
,啊，,"ah,"
,這馬佗一个人欲來跋？,tsit-má tó tsi̍t ê lâng beh lâi pua̍h?
,大孫！,Tuā-sun!
,大孫諾！,Tuā-sun --hioh!
,來，,"Lâi,"
,阿媽，,"a-má,"
,這馬大孫來共你跋桮唷！,tsit-má tuā-sun lâi kā lí pua̍h-pue --ioh!
,阿媽，,"A-má,"
,我是 吐奶仔 ，,guá sī  thóo-ling--á .
,I'm   not   used   to   talking,I'm   not   used   to   talking
,to   you   like   this .,to   you   like   this .
,I   remember    we   used   to   eat,I   remember    we   used   to   eat
,"breakfast   together ,","breakfast   together ,"
,"just   you   and   me ,","just   you   and   me ,"
,"and   I   can   smell   your   perfume ,","and   I   can   smell   your   perfume ,"
,I   didn’t   know   if   it   was   your,I   didn’t   know   if   it   was   your
,"hair   or   make-up ,","hair   or   make-up ,"
,"but   I   really   like   it ,","but   I   really   like   it ,"
,"or   we   watching   the   news ,","or   we   watching   the   news ,"
,"and   you   suddenly   swear   the   TV ,","and   you   suddenly   swear   the   TV ,"
,just   one   word   real   quick,just   one   word   real   quick
,"but   than ,  you   laugh   at   you","but   than ,  you   laugh   at   you"
,smile   and   say  見笑 、 見笑 .,smile   and   say  見笑 、 見笑 .
,"It's   just   between   two   of   us ,  right ?","It's   just   between   two   of   us ,  right ?"
,Just   our   little   secret .,Just   our   little   secret .
,啊，,"Ah,"
,聖桮啦，,"sìng-pue --lah,"
,恁阿媽是聽英文的啊毋較早講咧，,"lín a-má sī thiann Ing-bûn--ê ah m̄ khah-tsá kóng --eh,"
,啊，,"ah,"
,嘛聖桮，,"mā sìng-pue,"
,啊阮阿媽有影較惜大孫，,"ah guán a-má ū-iánn khah sioh tuā-sun,"
,閣惜查埔孫，,"koh sioh tsa-poo-sun,"
,來！,lâi!
,啊，,"Ah,"
,聖桮聖桮，,"sìng-pue sìng-pue,"
,阿媽誠歡喜，,"a-má tsiânn huann-hí,"
,好，,"hó,"
,啊這馬逐家會使歇睏乎，,"ah tsit-má ta̍k-ke ē-sái hioh-khùn --honnh,"
,來，,"lâi,"
,小歇睏一下，,"sió hioh-khùn --tsi̍t-ē,"
,來！,lâi!
,五十 幾年來，,"Gōo-tsa̍p  kuí nî lâi,"
,我毋知有幾擺行來遮，,"guá m̄ tsai ū kuí pái kiânn lâi tsia,"
,毋過我攏無勇氣共敲門入來，,"m̄-koh guá lóng bô ióng-khì kā khà-mn̂g ji̍p--lâi,"
,五十 幾年來看這个所在對繁華到稀微，,"gōo-tsa̍p  kuí nî lâi khuànn tsit ê sóo-tsāi tuì huân-huâ kàu hi-bî,"
,毋過佇我的記持內底，,"m̄-koh tī guá ê kì-tî lāi-té,"
,這間厝佮厝內的人永遠攏是青春燦爛的模樣。,tsit king tshù kah tshù-lāi ê lâng íng-uán lóng sī tshing-tshun tshàn-lān ê bôo-iūnn.
,五十 年矣，,"Gōo-tsa̍p  nî --ah,"
,想袂到 五十 年了後我閣行入來這个所在，,"siūnn bē kàu  gōo-tsa̍p  nî liáu-āu guá koh kiânn ji̍p-lâi tsit ê sóo-tsāi,"
,竟然是欲和我心內彼个人惜別，,"kìng-liân sī beh hām guá sim-lāi hit ê lâng sioh-pia̍t,"
,我攏猶會記得伊坐佇 piano 頭前彈琴的時陣，,"guá lóng iáu ē-kì-tit i tsē tī  piano  thâu-tsîng tuânn-khîm ê sî-tsūn,"
,彼種美麗高尚的形影，,"hit tsióng bí-lē ko-sióng ê hîng-iánn,"
,彼个時陣，,"hit ê sî-tsūn,"
,我攏嘛咧數想這世人若有 一 工會當坐佇伊身軀邊，,"guá lóng mā teh siàu-siūnn tsit-sì-lâng nā ū  tsi̍t  kang ē-tàng tsē tī i sin-khu-pinn,"
,聽伊彈琴，,"thiann i tuânn-khîm,"
,彈予我 一 个人聽，,"tuânn hōo guá  tsi̍t  ê lâng thiann,"
,這可能是我一生上大的幸福，,"tse khó-lîng sī guá it-sing siōng tuā ê hīng-hok,"
,少年時陣彼个幸福的夢，,"siàu-liân sî-tsūn hit ê hīng-hok ê bāng,"
,這馬永永遠遠攏是 一 場夢而已，,"tsit-má íng-íng-uán-uán lóng sī  tsi̍t  tiûnn bāng jî-í,"
,講嘛奇怪，,"kóng mā kî-kuài,"
,我食甲這種歲數，,"guá tsia̍h kah tsit tsióng huè-sòo,"
,每擺若聽著熟似的彼條曲，,"muí pái nā thiann-tio̍h si̍k-sāi ê hit tiâu khik,"
,我的心肝頭嘛是咇噗tsháinn，,"guá ê sim-kuann-thâu mā sī phi̍h-pho̍k tsháinn,"
,和少年的時陣仝款，,"hām siàu-liân ê sî-tsūn kāng-khuán,"
,思當年彼條曲，,"su tong-nî hit tiâu khik,"
,無想到這馬每工攏聽會著，,"bô siūnn kàu tsit-má muí kang lóng thiann ē tio̍h,"
,四界攏聽會著，,"sì-kè lóng thiann ē tio̍h,"
,我就毋知佗 一 个毋捌字閣無衛生的，,"guá tō m̄ tsai tó  tsi̍t  ê m̄ bat jī koh bô uē-sing --ê,"
,將我初戀的這條曲，,"tsiong guá tshoo-luân ê tsit tiâu khik,"
,囥佇彼號糞埽車的頂懸，,"khǹg tī hit-lō pùn-sò-tshia ê tíng-kuân,"
,有當時仔 一 工來 兩 遍，,"ū-tang-sî-á  tsi̍t  kang lâi  nn̄g  piàn,"
,伊攏毋知我心臟堪會去袂，,"i lóng m̄ tsai guá sim-tsōng kham ē khì --bē,"
,一 工tshainn 兩 遍。,tsi̍t  kang tshainn  nn̄g  piàn.
,Yuki ，,"Yuki ,"
,你這陣有閒無？,lí tsit-tsūn ū-îng --bô?
,會當幫我看這批無？,Ē-tàng pang guá khuànn tse phue --bô?
,一定是阮厝內乎，,"It-tīng sī gún tshù-lāi --honnh,"
,欲閣叫我寄錢轉去矣。,beh koh kiò guá kià tsînn tńg--khì --ah.
,毋是呢，,"M̄ sī --neh,"
,伊是問你講清明你欲轉去無？,i sī mn̄g lí kóng Tshing-bîng lí beh tńg--khì --bô?
,哇！,Uah!
,欲共你做親情啦，,"Beh kā lí tsò-tshin-tsiânn --lah,"
,講對方是田頭家的屘仔囝，,"kóng tuì-hong sī tshân thâu-ke ê ban-á-kiánn,"
,欲予恁相對看喔！,beh hōo lín sio-tuì-khuànn --ooh!
,田頭家的囝呢！,Tshân thâu-ke ê kiánn --neh!
,你是按怎啦，,"Lí sī án-tsuánn --lah,"
,欲嫁翁無歡喜喔？,beh kè-ang bô huann-hí --ooh?
,你若熟似伊乎，,"Lí nā si̍k-sāi --i --honnh,"
,我看你會歡喜無啦。,guá khuànn lí ē huann-hí --bô --lah.
,彼箍乎足無我的緣的，,"Hit khoo --honnh tsiok bô guá ê iân--ê,"
,彼自細漢乎就足歹死的，,"he tsū sè-hàn --honnh tō tsiok pháinn sí --ê,"
,看阮足無的，,"khuànn guán tsiok bô--ê,"
,彼若行過in兜予伊看著，,"he nā kiânn-kuè in tau hōo i khuànn--tio̍h,"
,石頭較大粒嘛共你掔過來lioh，,"tsio̍h-thâu khah tuā lia̍p mā kā lí khian--kuè-lâi --lioh,"
,謼，,"hooh,"
,有一擺啦，,"ū tsi̍t pái --lah,"
,我偝阮小弟去溪仔邊洗衫，,"guá āinn guán sió-tī khì khe-á-pinn sé sann,"
,你知影按怎無？,lí tsai-iánn án-nuá --bô?
,伊竟然共你徛懸懸喔，,"I kìng-liân kā lí khiā kuân-kuân --ooh,"
,啊尿就共你漩落去呢！,ah jiō tō kā lí suān--lo̍h-khì --neh!
,哼！,Hngh!
,漩甲阮小弟規身軀攏伊的臭尿薟味!,Suān kah guán sió-tī kui-sin-khu lóng i ê tshàu-jiō-hiam bī!
,彼是囡仔毋捌，,"He sī gín-á m̄ bat,"
,佮你𨑨迌的啦。,kah lí tshit-thô --ê --lah.
,奇怪，,"Kî-kuài,"
,啊你哪會和伊彼夭壽老母攏講仝款。,ah lí ná ē hām i he iáu-siū lāu-bú lóng kóng kāng-khuán.
,唅？,Hannh?
,歹勢啦，,"Pháinn-sè --lah,"
,我毋是講你啦，,"guá m̄ sī kóng lí --lah,"
,我是講乎，,"guá sī kóng --honnh,"
,in看人足無的，,"in khuànn lâng tsiok bô--ê,"
,是講乎，,"sī kóng --honnh,"
,這款人天公伯仔會共責備的啦，,"tsit khuán lâng thinn-kong-peh-á ē kā tsik-pī --ê --lah,"
,真的呢，,"tsin--ê --neh,"
,彼大漢了後乎，,"he tuā-hàn liáu-āu --honnh,"
,啥物病都咧綴人流行喔，,"siánn-mih pēnn to leh tuè lâng liû-hîng --ooh,"
,彼人若著 malaria 乎，,"he lâng nā tio̍h  malaria  --honnh,"
,啊嘛綴人按呢逐工喔，,"ah mā tuè lâng án-ne ta̍k kang --ooh,"
,蓋五領棉襀被啊閣佇遐咧咇咇掣喔，,"kah gōo niá mî-tsioh-phuē ah koh tī hia leh phi̍h-phi̍h-tshuah --ooh,"
,啊人若著彼 Haikekaku 乎，,"ah lâng nā tio̍h he  Haikekaku  --honnh,"
,嘛綴人按呢喀喀按呢嗽袂煞，,"mā tuè lâng án-ne khe̍nnh-khe̍nnh án-ne sàu bē suah,"
,彼到這馬乎，,"he kàu tsit-má --honnh,"
,一支跤無我這支手骨遮粗的，,"tsi̍t ki kha bô guá tsit ki tshiú-kut tsiah tshoo--ê,"
,啊！,ah!
,我看乎，,"Guá khuànn --honnh,"
,伊可能是差不多矣啦，,"i khó-lîng sī tsha-put-to --ah --lah,"
,啊in兜的人欲共娶某沖喜的啦，,"ah in tau ê lâng beh kā tshuā-bóo tshiong-hí --ê --lah,"
,啊我若嫁過萬不二伊若共我掣起來，,"ah guá nā kè-kuè bān-put-jī i nā kā guá tshuah --khí-lâi,"
,啊我毋就愛守寡一世人，,"ah guá m̄ tō ài tsiú-kuá tsi̍t-sì-lâng,"
,啊若較不幸的，,"ah nā khah put-hīng--ê,"
,生一个囡仔予我拖，,"senn tsi̍t ê gín-á hōo guá thua,"
,你共想看覓咧，,"lí kā siūnn khuànn-māi --eh,"
,啊彼囡仔遮細漢就欲共in老爸捀斗上山頭，,"ah he gín-á tsiah sè-hàn tō beh kā in lāu-pē phâng-táu tsiūnn-suann-thâu,"
,按呢你敢袂哭。,án-ne lí kám bē khàu.
,你會想傷濟無，,"Lí ē siūnn siunn tsē --bô,"
,我看你免學乎就會使去彼歌仔戲班學做苦旦。,guá khuànn lí bián o̍h --honnh tō ē-sái khì he kua-á-hì-pan o̍h tsò khóo-tuànn.
,Yuki 啊，,"Yuki  --ah,"
,你好命人你毋知啦，,"lí hó-miā-lâng lí m̄ tsai --lah,"
,後擺你若嫁乎，,"āu-pái lí nā kè --honnh,"
,嘛一定是門當戶對，,"mā it-tīng sī mn̂g-tng-hōo-tuì,"
,你喔，,"lí --ooh,"
,細漢做小姐，,"sè-hàn tsuè sió-tsiá,"
,啊大漢做奶奶，,"ah tuā-hàn tsuè nái-nái,"
,生囝做少爺，,"senn-kiánn tsuè siàu-iâ,"
,人咧講乎，,"lâng leh kóng --honnh,"
,龍交龍鳳交鳳，,"liông kau liông hōng kau hōng,"
,啊若像阮這款的喔，,"ah nā tshiūnn gún tsit khuán --ê --ooh,"
,是隱痀的交侗戇的啊。,sī ún-ku--ê kau tòng-gōng--ê --ah.
,啊若無，,"Ah nā-bô,"
,叫阮阿母共恁厝的講啊，,"kiò gún a-bú kā lín tshù--ê kóng --ah,"
,講你佇遮已經有意愛的人，,"kóng lí tī tsia í-king ū ì-ài ê lâng,"
,叫阮阿母共你做主啊，,"kiò gún a-bú kā lí tsò-tsú --ah,"
,啊恁厝的毋就無話講，,"ah lín tshù--ê m̄ tō bô uē kóng,"
,就袂共你逼啊。,tō bē kā lí pik --ah.
,遮喔!,Tsia --ooh!
,嗯！,Mh!
,啊遮我啊無熟似半个人啊。,Ah tsia guá ah bô si̍k-sāi puànn ê lâng --ah.
,啊毋就魔神仔毋才會愛我。,Ah m̄ tō môo-sîn-á m̄-tsiah ē ài guá.
,你袂曉共恁爸母安搭一下喔！,lí bē-hiáu kā lín pē-bú an-tah tsi̍t-ē --ooh!
,啊若無，,"Ah nā-bô,"
,有武雄啊，,"ū Bú-hiông --ah,"
,恁毋是逐工咧觸來觸去。,lín m̄ sī ta̍k kang leh tak lâi tak khì.
,Yuki 啊，,"Yuki  --ah,"
,啊你是真正毋知影啊是咧佯生啊？,ah lí sī tsin-tsiànn m̄ tsai-iánn ah sī leh tìnn-tshinn --ah?
,彼和頭家娘就知影講，,"He hām thâu-ke-niû tō tsai-iánn kóng,"
,彼武雄仔是咧佮意你呢，,"he Bú-hiông--á sī leh kah-ì --lí --neh,"
,啊你家己攏毋知喔？,ah lí ka-kī lóng m̄ tsai --ooh?
,你是咧講啥物啦？,Lí sī leh kóng siánn-mih --lah?
,真的啦，,"Tsin--ê --lah,"
,你毋通看彼武雄仔彼歹看面粗魯款喔，,"lí m̄-thang khuànn he Bú-hiông--á he pháinn-khuànn-bīn tshoo-lóo-khuán --ooh,"
,彼咧看你的時陣乎，,"he leh khuànn --lí ê sî-tsūn --honnh,"
,目睭神攏無仝款呢，,"ba̍k-tsiu-sîn lóng bô kāng-khuán --neh,"
,我一遍喔，,"guá tsi̍t piàn --ooh,"
,聽頭家娘共頭家講，,"thiann thâu-ke-niû kā thâu-ke kóng,"
,講武雄仔的外交足好的，,"kóng Bú-hiông--á ê guā-kau tsiok hó--ê,"
,彼厝內的生理乎伊一个人差不多做七成，,"he tshù-lāi ê sing-lí --honnh i tsi̍t ê lâng tsha-put-to tsò tshit siânn,"
,伊講乎，,"i kóng --honnh,"
,這款囡仔伊若留起來做囝婿，,"tsit khuán gín-á i nā lâu --khí-lâi tsò kiánn-sài,"
,伊會放心啦。,i ē hòng-sim --lah.
,啊阮 tòo-sàng 按怎講？,Ah gún   tòo-sàng  án-nuá kóng?
,伊講，,"I kóng,"
,喂，,"Ueh,"
,我凊彩講你凊彩聽喔，,"guá tshìn-tshái kóng lí tshìn-tshái thiann --ooh,"
,伊講乎，,"i kóng --honnh,"
,彼毋成狗數想豬肝骨，,"he m̄-tsiânn káu siàu-siūnn ti-kuann-kut,"
,啊像伊彼範的乎啊像咧，我就知喔，,"ah tshiūnn i hit pān --ê --honnh ah tshiūnn leh, guá tō tsai --ooh,"
,假好心想欲捒予我，,"ké hó-sim siūnn-beh sak hōo guá,"
,啊家己心內若無彼个意思，,"ah ka-tī sim-lāi nā bô hit ê ì-sù,"
,哪就煩惱頭家講啥，,"ná tō huân-ló thâu-ke kóng siánn,"
,謼，,"hooh,"
,講人人到啦!,kóng lâng lâng kàu --lah!
,電火關予化，,"Tiān-hué kuainn hōo hua,"
,你慢且彈 piano 。,lí bān-tshiánn tuânn  piano .
,你是按怎啦？,Lí sī án-nuá --lah?
,若痟狗咧舂墓壙咧。,Ná siáu káu leh tsing bōng-khòng --leh.
,外口的兵仔攏出來掠人矣，,"Guā-kháu ê ping-á lóng tshut-lâi lia̍h-lâng --ah,"
,你知無，,"lí tsai --bô,"
,看著少年的查埔的乎逐家攏掠了了去，,"khuànn-tio̍h siàu-liân ê tsa-poo--ê --honnh ta̍k-ke lóng lia̍h-liáu-liáu khì,"
,你知無？,lí tsai --bô?
,足濟人攏走去蘆洲、板橋覕咧，,"Tsiok tsē lâng lóng tsáu-khì Lôo-tsiu, Pang-kiô bih --leh,"
,你知無？,lí tsai --bô?
,喂！,Ueh!
,啊你閣毋緊走？,Ah lí koh m̄ kín tsáu?
,啊我走啥人欲共恁照顧？,Ah guá tsáu siánn-lâng beh kā lín tsiàu-kòo?
,阮 khà-sàng 咧？,Gún  khà-sàng  --leh?
,伊乎，佇兵仔拍死彼間的人遐鬥相共，這馬揣無人，揣無跤手矣!,"I --honnh, tī ping-á phah-sí hit king ê lâng hia tàu-sann-kāng, tsit-má tshuē bô lâng, tshuē bô kha-tshiú --ah!"
,轉來矣，轉來矣。,"Tńg--lâi --ah, tńg--lâi --ah."
,啊，你會驚袂？,"Ah, lí ē kiann --bē?"
,你無煩惱你家己，,"Lí bô huân-ló lí ka-kī,"
,你閣煩惱我會驚？,lí koh huân-ló guá ē kiann?
,好房子喔，,好房子喔，
,好房子喔！,好房子喔！
,當過日本人狗腿吧，,當過日本人狗腿吧，
,才會這麼有錢，,才會這麼有錢，
,啊？,啊？
,你們什麼關係啊？,你們什麼關係啊？
,夫妻？,夫妻？
,哼！,哼！
,還兩個！,還兩個！
,福氣啊，,福氣啊，
,真他媽福氣，,真他媽福氣，
,我就搞不懂，,我就搞不懂，
,你們還有什麼不滿的？,你們還有什麼不滿的？
,知不知道，,知不知道，
,我們花了八年的時間，,我們花了八年的時間，
,死了幾百萬人，,死了幾百萬人，
,才把你們從日本鬼子的武士刀下，,才把你們從日本鬼子的武士刀下，
,解救出來，,解救出來，
,不知足、不感恩，,不知足、不感恩，
,還搞叛變！,還搞叛變！
,你有沒有上街鬧事啊？,你有沒有上街鬧事啊？
,看你這笨臉，,看你這笨臉，
,肯定有！,肯定有！
,唷唷唷，,唷唷唷，
,還懂中文哪，,還懂中文哪，
,真的假的啊？,真的假的啊？
,懂中文還不回我話？,懂中文還不回我話？
,啊？,啊？
,人之初，,人之初，
,性本善，,性本善，
,性相近，,性相近，
,習相遠。,習相遠。
,人之初，,"Lîn tsi tshoo,"
,性本善，,"sìng pún siān,"
,性相近，,"sìng siong kīn,"
,習相遠。,si̍p siong uán.
,苟不教，,"Kòo put kàu,"
,性乃遷，,"sìng nái tshian,"
,教之道，,"kàu tsi tō,"
,貴以專。,kuì í tsuan.
,昔孟母，,"Sik Bīng-bó,"
,擇鄰處。,ti̍k lîm tshù.
,有意思！,有意思！
,好啦！,好啦！
,懂得念中國書，,懂得念中國書，
,人雖然長得壞，,人雖然長得壞，
,也壞不到哪去！,也壞不到哪去！
,收隊！,收隊！
,你還念？,你還念？
,我看你嚇壞了，,我看你嚇壞了，
,哈哈哈哈哈。,哈哈哈哈哈。
,青盲兵，,"Tshenn-mê ping,"
,攑步銃，,"gia̍h pōo-tshìng,"
,四界piāng，,"sì-kè piāng,"
,無良心，,"bô liông-sim,"
,老百姓，,"láu-peh-sìnn,"
,受苦難，,"siū khóo-lān,"
,叫蒼天，,"kiò tshong-thian,"
,天不應，,"thian put ìng,"
,任人欺。,līm lîn khi.
,好矣啦，,"Hó --ah --lah,"
,好矣啦，,"hó --ah --lah,"
,in走矣啦，,"in tsáu --ah --lah,"
,好矣啦！,hó --ah --lah!
,武雄啊，,"Bú-hiông --ah,"
,好佳哉你轉來，,"hó-ka-tsài lí tńg--lâi,"
,猶閣會曉唸冊歌喔，,"ah-koh ē-hiáu liām tsheh-kua --ooh,"
,啊無乎，,"ah bô --honnh,"
,干焦賰阮兩个查某的佇厝，,"kan-na tshun gún nn̄g ê tsa-bóo--ê tī tshù,"
,毋知會變按怎。,m̄ tsai ē pìnn án-nuá.
,這馬你知影矣乎，,"Tsit-má lí tsai-iánn --ah --honnh,"
,天地若變，,"thinn-tē nā piàn,"
,咱每一个人攏仝款，,"lán muí tsi̍t ê lâng lóng kāng-khuán,"
,無啥人較好命，,"bô sánn-lâng khah hó-miā,"
,啥人較歹命。,sánn-lâng khah pháinn-miā.
,頭家娘，頭家娘！,"Thâu-ke-niû, thâu-ke-niû!"
,Khà-sàng!,Khà-sàng!
,Khà-sàng!,Khà-sàng!
,觀世音菩薩保庇，,"Kuan-sè-im phôo-sat pó-pì,"
,觀世音菩薩保庇，,"Kuan-sè-im phôo-sat pó-pì,"
,我聽講兵仔攏入來咱兜，,"guá thiann-kóng ping-á lóng ji̍p-lâi lán tau,"
,我想講我轉來著愛準備收屍矣講，,"guá siūnn-kóng guá tńg-lâi tio̍h-ài tsún-pī siu si --ah kóng,"
,我拄才按呢規路乎，,"guá tú-tsiah án-ne kui lōo --honnh,"
,那走那覕，,"ná tsáu ná bih,"
,我那咧想講轉來个時陣，,"guá ná leh siūnn-kóng tńg--lâi ê sî-tsūn,"
,萬不二恁若是按怎，,"bān-put-jī lín nā-sī án-nuá,"
,啊我是欲按怎？,ah guá sī beh án-nuá?
,我是欲綴恁去，,"Guá sī beh tuè lín khì,"
,抑是欲菜刀攑一支，,"a̍h-sī beh tshài-to gia̍h tsi̍t ki,"
,出去佮in拚。,tshut-khì kah in piànn.
,Khà-sàng，,"Khà-sàng,"
,放心啦，,"hòng-sim --lah,"
,這馬已經無代誌矣。,tsit-má í-king bô tāi-tsì --ah.
,頭家娘，,"Thâu-ke-niû,"
,無代誌矣，,"bô tāi-tsì --ah,"
,in有來過，,"in ū lâi--kuè,"
,毋過無代誌矣。,m̄-koh bô tāi-tsì --ah.
,這是啥物天年唅？,Tse sī siánn-mih thinn-nî --hannh?
,人是按怎著愛活甲遮驚惶？,Lâng sī án-nuá tio̍h-ài ua̍h kah tsiah kiann-hiânn?
,活到明仔載會變按怎都毋知影，,"Ua̍h kàu bîn-á-tsài ē piàn án-nuá to m̄ tsai-iánn,"
,活甲遮軟汫，,"ua̍h kah tsiah nńg-tsiánn,"
,活甲遮無能。,ua̍h kah tsiah bû-lîng.
,頭家娘，,"Thâu-ke-niû,"
,袂啦，,"bē --lah,"
,好人有好報啦，,"hó lâng ū hó pò --lah,"
,你今仔共人鬥相共乎，,"lí kin-á kā lâng tàu-sann-kāng --honnh,"
,遐的人攏會共你保庇啦。,hia-ê lâng lóng ē kā lí pó-pì --lah.
,毋但干焦遐的人爾，,"M̄-nā kan-na hia-ê lâng niā,"
,你毋知影，,"lí m̄ tsai-iánn,"
,猶閣足濟、閣足濟……，,"iáu-koh tsiok tsē, koh tsiok tsē……,"
,武雄，,"Bú-hiông,"
,你欲去佗啦？,lí beh khì tó --lah?
,我出來看覓啊。,Guá tshut-lâi khuànn-māi --ah.
,你袂用得去！,Lí bē-īng-eh khì!
,是按怎？,Sī án-nuá?
,頭家娘，,"Thâu-ke-niû,"
,較細膩的，,"khah sè-jī--ê,"
,佇遐啦。,tī hia --lah.
,細膩、細膩！,"Sè-jī, sè-jī!"
,頭家娘，,"Thâu-ke-niû,"
,佇遐。,tī hia.
,較細膩的！,Khah sè-jī--ê!
,水足掣流，,"Tsuí tsiok tshuah-lâu,"
,較細膩的。,khah sè-jī--ê.
,頭家娘，,"Thâu-ke-niû,"
,有，,"ū,"
,佇遮。,tī tsia.
,有諾，,"Ū --hioh,"
,來，,"lâi,"
,來鬥跤手，,"lâi tàu-kha-tshiú,"
,緊咧。,kín --leh.
,來，,"Lâi,"
,較出力咧。,khah tshut-la̍t --leh.
,搝起來。,Giú --khí-lâi.
,頭家娘，,"Thâu-ke-niû,"
,猶閣有。,iáu-koh ū.
,猶閣有，,"Iáu-koh ū,"
,緊呢，,"kín --neh,"
,來。,lâi.
,頭家娘，,"Thâu-ke-niû,"
,猶閣有。,iáu-koh ū.
,猶閣有？,Iáu-koh ū?
,來、來。,"Lâi, lâi."
,頭家娘，,"Thâu-ke-niû,"
,猶閣有。,iah-koh ū.
,唅？猶閣有！來、來。,"Hannh? Iah-koh ū! Lâi, lâi."
,較緊咧。,Khah kín --leh.
,猶閣有！,Iah-koh ū!
,我來我來我來，,"Guá lâi guá lâi guá lâi,"
,頭家娘，,"thâu-ke-niû,"
,我來我來。,guá lâi guá lâi.
,恁看，,"Lín khuànn,"
,攏遮少年呢，,"lóng tsiah siàu-liân --neh,"
,我若欲有囝，,"guá nā beh ū kiánn,"
,嘛應該是這个歲數，,"mā ing-kai sī tsit ê huè-sòo,"
,實在足毋甘的。,si̍t-tsāi tsiok m̄-kam--ê.
,頭家娘，,"Thâu-ke-niû,"
,你看in四个共縛做一捾。,lí khuànn in sì ê kā pa̍k-tsò tsi̍t kuānn.
,一定是佮咱有緣，,"It-tīng sī kah lán ū-iân,"
,才會流對咱遮來。,tsiah ē lâu tuì lán tsia lâi.
,來，,"Lâi,"
,共我當做阿母，,"kā guá tòng-tsò a-bú,"
,共in當做是恁的兄弟姊妹，,"kā in tòng-tsò sī lín ê hiann-tī-tsí-muē,"
,身軀放予軟，,"sin-khu pàng hōo nńg,"
,阿母共恁敨索仔乎，,"a-bú kā lín tháu soh-á --honnh,"
,緊咧，,"kín --leh,"
,來。,lâi.
,恁這馬自由矣，,"Lín tsit-má tsū-iû --ah,"
,袂閣流血矣，,"bē koh lâu-hueh --ah,"
,身軀嘛袂閣痛疼，,"sin-khu mā bē koh thàng-thiànn,"
,嘛袂閣驚惶，,"mā bē koh kiann-hiânn,"
,乎！,honnh!
,恁嘛仝款，,"Lín mā kāng-khuán,"
,毋免驚，,"m̄-bián kiann,"
,共in當做是咱家己的親人，,"kā in tòng-tsò sī lán ka-kī ê tshin-lâng,"
,恁看，,"lín khuànn,"
,in攏生做遮清氣相。,in lóng senn-tsò tsiah tshing-khì-siùnn.
,無論按怎，,"Bô-lūn án-tsuánn,"
,咱攏都愛予in清清氣氣、安安穩穩歇睏，,"lán lóng to ài hōo in tshing-tshing-khì-khì, an-an-ún-ún hioh-khùn,"
,知無？,tsai --bô?
,乎？,Honnh?
,頭家娘。,Thâu-ke-niû.
,唅？,Hannh?
,我來挖空。,Guá lâi óo-khang.
,好。,Hó.
,Yuki 、阿惠，,"Yuki , A-huī,"
,莫驚見笑，,"mài kiann-kiàn-siàu,"
,衫共in換起來，,"sann kā in uānn --khí-lâi,"
,身軀共拭予焦鬆，,"sin-khu kā tshit hōo ta-sang,"
,in是有志氣的人，,"in sī ū tsì-khì ê lâng,"
,會曉分是非，,"ē-hiáu hun sī-hui,"
,會保庇恁平安幸福、囝孫將才乎。,"ē pó-pì lín pîng-an hīng-hok, kiánn-sun tsiòng-tsâi --honnh."
,緊，,"Kín,"
,手放予軟喔，,"tshiú pàng hōo nńg --ooh,"
,阿母共你換衫乎。,a-bú kā lí uānn sann --honnh.
,你愛知影路，,"Lí ài tsai-iánn lōo,"
,阿母共你講喔，,"a-bú kā lí kóng --ooh,"
,較遠嘛著愛轉去，,"khah hn̄g mā to̍h-ài tńg--khì,"
,予厝的人知影講你這馬蹛佇阮兜的後壁溝，,"hōo tshù ê lâng tsai-iánn kóng lí tsit-má tuà tī gún tau ê āu-piah kau,"
,知影你這馬足平安的，,"tsai-iánn lí tsit-má tsiok pîng-an--ê,"
,知無，,"tsai --bô,"
,乖。,kuai.
,阿母共你換衫，,"A-bú kā lí uānn sann,"
,乖。,kuai.
,武雄，,"Bú-hiông,"
,你是查埔囝呢，,"lí sī tsa-poo-kiánn --neh,"
,你哪會咧哭予兩个查某囡仔看。,lí ná ē leh khàu hōo nn̄g ê tsa-bóo gín-á khuànn.
,恁的目屎較細膩的，,"Lín ê ba̍k-sái khah sè-jī--ê,"
,毋好滴著in的身軀，,"m̄ hó tih-tio̍h in ê sin-khu,"
,會害in行袂開跤。,ē hāi in kiânn-bē-khui-kha.
,手放予軟，,"Tshiú pàng hōo nńg,"
,阿母共你換衫乎！,a-bú kā lí uānn sann --honnh!
,乖！,Kuai!
,誠乖喔！,Tsiânn kuai --ooh!
,這是我人生，,"Tse sī guá lîn-sing,"
,第一遍遐爾頂真去看一个查埔人的身軀，,"tē-it piàn hiah-nī tíng-tsin khì khuànn tsi̍t ê tsa-poo-lâng ê sin-khu,"
,毋過無歹勢的感覺，,"m̄-koh bô pháinn-sè ê kám-kak,"
,嘛袂驚見笑，,"mā bē kiann-kiàn-siàu,"
,是講，,"sī kóng,"
,毋知是毋是阮阿母咧共我騙，,"m̄ tsai sī m̄ sī gún a-bú teh kā guá phiàn,"
,抑是恁無守信用。,a̍h-sī lín bô siú sìn-iōng.
,講欲保庇我一世人平安幸福，,"Kóng beh pó-pì guá tsi̍t-sì-lâng pîng-an hīng-hok,"
,囝孫將才。,kiánn-sun tsiòng-tsâi.
,恁喔，,"Lín --ooh,"
,啊無影無跡。,ah bô-iánn-bô-tsiah.
,這馬是啥物情形啊？,Tsit-má sī siánn-mih tsîng-hîng --ah?
,半暝三更厝內底無半人！,Puànn-mê-sann-kenn tshù lāi-té bô puànn lâng!
,唅？,Hannh?
,唅？,Hannh?
,是我這个查埔人傷古意也是恁傷凊彩？,Sī guá tsit ê tsa-poo-lâng siunn kóo-ì iā-sī lín siunn tshìn-tshái?
,日子傷好過矣？,Ji̍t-tsí siunn hó kuè --ah?
,哼！,Hngh!
,街仔頂有人去予兵仔拍死，,"Ke-á-tíng ū lâng khì hōo ping-á phah--sí,"
,我是𤆬in去鬥相共，,"guá sī tshuā in khì tàu-sann-kāng,"
,啊你遮歹是欲死諾啦！,ah lí tsiah pháinn sī beh sí --hioh --lah!
,哼！,Hngh!
,我閣用你的名義捐三副板仔予in呢！,Guá koh iōng lí ê bîng-gī kuan sann hù pán-á hōo in --neh!
,啊你是咧三八閣假賢慧喔！,Ah lí sī leh sam-pat koh ké hiân-huē --ooh!
,這馬是啥物時機矣，,"Tsit-má sī siánn-mih sî-ki --ah,"
,你閣咧做這款的代誌！,lí koh leh tsò tsit khuán ê tāi-tsì!
,恁爸今仔日外口走規工佇咧創啥你知影無？,Lín pē kin-á-ji̍t guā-kháu tsáu kui kang tī-leh tshòng sánn lí tsai-iánn --bô?
,恁爸才拜託一个半山仔佮一个中國仔官講牽一條仔生理線，,"Lín pē tsiah pài-thok tsi̍t ê puànn-suann-á kah tsi̍t ê Tiong-kok-á kuann kóng khan tsi̍t-tiâu-á sing-lí suànn,"
,當咧歡喜講乎，,"tng-leh huann-hí kóng --hoonh,"
,後擺這孤門獨市的生理做袂完，,"āu-pái tsit koo mn̂g to̍k tshī ê sing-lí tsò bē uân,"
,啊你共恁爸變這齣的？,ah lí kā lín pē pìnn tsit tshut --ê?
,這款的代誌若予人知影，,"Tsit khuán ê tāi-tsì nā hōo lâng tsai-iánn,"
,不但生理烏有啦，,"put-tān sing-lí oo-iú --lah,"
,咱規家伙仔攏去予人銃殺八遍！,lán kui-ke-hué-á lóng khì hōo lâng tshìng-sat peh piàn!
,恁查某人咧毋捌潲毋捌鼻，,"Lín tsa-bóo-lâng leh m̄ bat siâu m̄ bat phīnn,"
,棺柴送就送矣啦，,"kuann-tshâ sàng tiō sàng --ah --lah,"
,莫徛咱的名！,mài khiā lán ê miâ!
,武雄啊，,"Bú-hiông --ah,"
,去撨撨退退。,khì tshiâu-tshiâu thè-thè.
,喂頭家彼个棺柴。,Ueh thâu-ke hit ê kuann-tshâ.
,啊是按怎？,Ah sī án-nuá?
,毋是，我是講。,"M̄ sī, guá sī kóng."
,查某人咧毋捌代誌無要緊，,"Tsa-bóo-lâng leh m̄ bat tāi-tsì bô iàu-kín,"
,你綴我遐爾久矣，,"lí tuè guá hiah-nī kú --ah,"
,嘛佮in佇遐咧戇參落去喔？,mā kah in tī hia leh gōng tsham--lo̍h-khì --ooh?
,無彩恁爸予你食穿遐濟年，,"Bô-tshái lín pē hōo lí tsia̍h-tshīng hiah tsē nî,"
,閣教你遐濟年！,koh kà lí hiah tsē nî!
,你喔！,Lí --ooh!
,是八字好啦！,Sī peh-jī hó --lah!
,綴著我，,"Tuè-tio̍h guá,"
,無喔，,"bô --ooh,"
,干焦像你這範戇面的喔，,"kan-na tshiūnn lí tsit pān gōng-bīn--ê --ooh,"
,嘛佮死咧街仔路遐的白目仝款提木劍去佮人拚步銃，,"mā kah sí leh ke-á-lōo hia-ê pe̍h-ba̍k kāng-khuán the̍h bo̍k-kiàm khì kah lâng piànn pōo-tshìng,"
,戇死！,gōng--sí!
,恁著愛知影，,"Lín tio̍h-ài tsai-iánn,"
,這款時代喔，,"tsit khuán sî-tāi --ooh,"
,巧人是袂去佮人拚命啦，,"khiáu lâng sī bē khì kah lâng piànn-miā --lah,"
,巧人喔，,"khiáu lâng --ooh,"
,是愛會曉共伊安搭，,"sī ài ē-hiáu kā i an-tah,"
,耳仔邊喔，,"hīnn-á-pinn --ooh,"
,共伊擽一下擽一下擽予伊爽，,"kā i ngiau --tsi̍t-ē ngiau --tsi̍t-ē ngiau hōo i sóng,"
,予伊毋知影疼，,"hōo i m̄ tsai-iánn thiànn,"
,才慢慢仔𠞭in的肉來煮薑絲湯食，,"tsiah bān-bān-á liô in ê bah lâi tsú kiunn-si thng tsia̍h,"
,知無？,tsai --bô?
,等咧等咧等咧等咧！,Tán --leh tán--leh tán--leh tán--leh!
,看覓仔，,"Khuànn-māi-á,"
,看有佮意無？,khuànn ū kah-ì --bô?
,這是啥人？,Tse sī siánn-lâng?
,半山仔的後生啦，,"Puànn-suann-á ê hāu-sinn --lah,"
,這馬喔咧政府機關咧食頭路啦，,"tsit-má --ooh leh tsìng-hú ki-kuan leh tsia̍h-thâu-lōo --lah,"
,彼聽講謼咧音樂會捌見過 Yuki ，,"he thiann-kóng --hooh leh im-ga̍k-huē bat kiàn-kuè  Yuki ,"
,啊有佮意，,"ah ū kah-ì,"
,彼 piano 老師就共伊講啊，,"he  piano  lāu-su tiō kā i kóng --ah,"
,講 Yuki 是咱的查某囝，,"kóng  Yuki  sī lán ê tsa-bóo-kiánn,"
,啊今仔日喔，,"ah kin-á-ji̍t --ooh,"
,這半山仔閣特別提這張相片來予我，,"tse puànn-suann-á koh ti̍k-pia̍t the̍h tsit tiunn siòng-phìnn lâi hōo guá,"
,問我講謼，,"mn̄g guá kóng --hooh,"
,看有機會佮咱做親情無，,"khuànn ū ki-huē kah lán tsò tshin-tsiânn --bô,"
,恁爸當然嘛講lâi-jióo-bú！,lín pē tong-jiân mā kóng lâi-jióo-bú!
,喂，,"Ueh,"
,生理掛親情，,"sing-lí kuà tshin-tsiânn,"
,彼袂輸敢若拍麻雀咧摃頂開花閣加一台咧，,"he buē-su kán-ná phah muâ-tshiok leh kòng tíng khui-hue koh ke tsi̍t tâi --leh,"
,半暝仔我嘛講好。,puànn-mî-á guá mā kóng hó.
,你看這囝婿才，,"Lí khuànn tse kiánn-sài tsâi,"
,緣投、古意閣將才，,"iân-tâu, kóo-ì koh tsiòng-tsâi,"
,後擺的發展喔，,"āu-pái ê huat-tián --ooh,"
,想嘛知啦。,siūnn mā tsai --lah.
,這若會成喔，,"Tse nā ē sîng --ooh,"
,恁爸後半世人就坐咧食，,"lín pē āu puànn-sì-lâng tiō tsē leh tsia̍h,"
,倒咧趁矣，按怎？,"tó leh thàn --ah, án-nuá?"
,聽著趁錢目睭遐爾大蕊喔，,"Thiann-tio̍h thàn-tsînn ba̍k-tsiu hiah-nī tuā luí --ooh,"
,唅，會啦！,"hannh, ē --lah!"
,你放心啦，,"Lí hòng-sim --lah,"
,恁爸食肉喔，,"lín pē tsia̍h bah --ooh,"
,你上無嘛有骨頭通好齧，,"lí siōng-bô mā ū kut-thâu thang-hó khè,"
,綴著我喔，,"tuè-tio̍h guá --ooh,"
,是你八字好啦！,sī lí peh-jī hó --lah!
,嘿嘿嘿嘿！,Heh heh heh heh!
,啊無小看一下，,"Ah bô sió khuànn --tsi̍t-ē,"
,閣會驚見笑？,koh ē kiann-kiàn-siàu?
,嘿嘿！,Heh heh!
,啊！,Ah!
,莫怪啦，,"Bo̍k-kuài --lah,"
,這世人喔，,"tsit-sì-lâng --ooh,"
,連查埔人的手喔攏猶閣毋捌牽過。,liân tsa-poo-lâng ê tshiú --ooh lóng iáu-koh m̄ bat khan--kuè.
,這查某囝若幸福喔，,"Tse tsa-bóo-kiánn nā hīng-hok --ooh,"
,我這个做老爸這世人的任務喔，,"guá tsit ê tsò lāu-pē tsit-sì-lâng ê jīm-bū --ooh,"
,就完成一半矣啦，,"tiō uân-sîng tsi̍t-puànn --ah --lah,"
,好矣好矣好矣好矣好矣，,"hó --ah hó --ah hó --ah hó --ah hó --ah,"
,好來去睏好來去睏矣！,hó lâi-khì khùn hó lâi-khì khùn --ah!
,嘿嘿嘿嘿！,Heh heh heh heh!
,這查某囝閣會驚見笑，,"Tse tsa-bóo-kiánn koh ē kiann-kiàn-siàu,"
,唉，,"haih,"
,驚見笑嘛是愛嫁。,kiann-kiàn-siàu mā sī ài kè.
,喂，,"Eh,"
,啊你哪會規身軀澹糊糊？,"ah lí ná ē kui sin-khu tâm-kôo-kôo,"
,啊你是跋落去水內底是無？,ah lí sī pua̍h lo̍h-khì tsuí lāi-té sī --bô?
,我、我有話欲共你講，,"Guá, guá ū uē beh kā lí kóng,"
,你、你可能會笑我，,"lí, lí khó-lîng ē tshiò guá,"
,我會一直蹛佇恁兜，,"guá ē it-ti̍t tuà tī lín tau,"
,共恁老爸鬥做生理，,"kā lín lāu-pē tàu tsò sing-lí,"
,有一大半的原因是因為你，,"ū tsi̍t tuā puànn ê guân-in sī in-uī lí,"
,彼工我有看著彼張相片，,"hit kang guá ū khuànn-tio̍h hit tiunn siòng-phìnn,"
,你未來的先生就若像頭家講的，,"lí bī-lâi ê sian-sinn tō ná-tshiūnn thâu-ke kóng --ê,"
,緣投、將才，厝的背景閣好，,"iân-tâu, tsiòng-tsâi. tshù ê puē-kíng koh hó,"
,我若和伊比起來實在見笑。,guá nā hām i pí --khí-lâi si̍t-tsāi kiàn-siàu.
,我、我想欲共你講，,"Guá, guá siūnn-beh kā lí kóng,"
,你若假使結婚，,"lí nā ká-sú kiat-hun,"
,我可能會永遠離開這个所在。,"guá khó-lîng ē íng-uán lī-khui tsit ê sóo-tsāi,"
,離開這間厝，,"lī-khui tsit king tshù,"
,除非有一工，,"tû-hui ū tsi̍t kang,"
,我感覺我和伊有比並，,"guá kám-kak guá hām i ū pí-phīng,"
,若假使彼種機會，,"nā ká-sú hit tsióng ki-huē,"
,我才閣敢行入來。,guá tsiah koh kánn kiânn --ji̍p-lâi.
,武雄，我問你，,"Bú-hiông, guá mn̄g --lí,"
,你這馬敢敢去共阮 tòo-sàng 講，,"lí tsit-má kám kánn khì kā gún  tòo-sàng  kóng,"
,你佮意我，,"lí kah-ì guá,"
,想欲娶我做某？,siūnn-beh tshuā guá tsò bóo?
,我閣問你一擺，,"Guá koh mn̄g lí tsi̍t pái,"
,你敢無？,lí kánn --bô?
,毋敢是無？,M̄ kánn sī --bô?
,若是按呢，,"Nā sī án-ne,"
,你講甲一大堆欲創啥物？,lí kóng kah tsi̍t-tuā-tui beh tshòng siánn-mih?
,彼只不過是你軟弱的借口爾爾，,"He tsí-put-kò sī lí nńg-jio̍k ê tsioh-kháu niā-niā,"
,你閣講甲遐可憐創啥物？,lí koh kóng kah hiah khó-liân tshòng siánn-mih?
,我共你講，,"Guá kā lí kóng,"
,我到今仔日才知影，,"guá kàu kin-á-ji̍t tsiah tsai-iánn,"
,你根本佮別人攏仝款，,"lí kun-pún kah pa̍t-lâng lóng kāng-khuán,"
,你根本毋是一个查埔囝！,lí kun-pún m̄ sī tsi̍t ê tsa-poo-kiánn!
,你佮一堆臺灣的查埔人仝款！,Lí kah tsi̍t tui Tâi-uân ê tsa-poo-lâng kāng-khuán!
,干焦會曉出一支喙，,"Kan-na ē-hiáu tshut tsi̍t ki tshuì,"
,咒誓予別人死。,tsiù-tsuā hōo pa̍t-lâng sí.
,轎門闔一聲，,"Kiō mn̂g kha̍h tsi̍t siann,"
,欲迎新娘入大廳，,"beh ngiâ sin-niû li̍p tuā-thiann,"
,轎門開予開，,"Kiō mn̂g khui hōo khui,"
,才子佳人過先敬，,"tsâi-tsú ka-lîn kuè sing kìng,"
,公媽愛跪拜，,"kong-má ài kuī-pài,"
,銀行存款幾百萬，,"gîn-hâng tshûn-khuán kuí pah bān,"
,新娘出轎門，,"sin-niû tshut kiō mn̂g,"
,帶來金銀佮田園，,"tuà lâi kim-gîn kah tshân-hn̂g,"
,新人牽做伙，,"sin-lâng khian tsò-hué,"
,囝孫代代添香火。,kiánn-sun tāi-tāi thiam hiunn-hué.
,彼一暝，,"Hit tsi̍t mê,"
,就親像按呢，,"tō tshin-tshiūnn án-ne,"
,我徛踮這間厝的大門口，,"guá khiā tiàm tsit king tshù ê tuā-mn̂g-kháu,"
,看 Yuki 和新郎慢慢仔行入去大廳，,"khuànn  Yuki  hām sin-lông bān-bān-á kiânn ji̍p-khì tuā-thiann,"
,行入去洞房。,kiânn ji̍p-khì tōng-pâng.
,彼个時陣，,"Hit ê sî-tsūn,"
,我心內一直咧向望，,"guá sim-lāi it-ti̍t leh ǹg-bāng,"
,向望講 Yuki 你越一个頭一下，,"ǹg-bāng kóng  Yuki  lí ua̍t tsi̍t ê thâu tsi̍t-ē,"
,越一个頭看我一目，,"ua̍t tsi̍t ê thâu khuànn guá tsi̍t ba̍k,"
,予我知影你心內有我，,"hōo guá tsai-iánn lí sim-lāi ū guá,"
,我就心滿意足矣。,guá tō sim-buán-ì-tsiok --ah.
,結果，,"Kiat-kó,"
,你連躊躇一下都攏無，,"lí liân tiû-tû --tsi̍t-ē to lóng bô,"
,直接行入去洞房。,ti̍t-tsiap kiânn ji̍p-khì tōng-pâng.
,幾冬前有一條臺灣歌我若聽著我就受氣，,"Kuí tang tsîng ū tsi̍t tiâu Tâi-uân kua guá nā thiann-tio̍h guá tō siūnn-khì,"
,歌詞的意思講家己心愛的人去愛別人，,"kua-sû ê ì-sù kóng ka-tī sim-ài ê lâng khì ài pa̍t-lâng,"
,你既然按呢神明仝款的慈悲，,"lí kì-liân án-ne sîn-bîn kāng-khuán ê tsû-pi,"
,伊講：,i kóng:
,「只要你幸福，,"“Tsí-iàu lí hīng-hok,"
,只要你快樂，,"tsí-iàu lí khuài-lo̍k,"
,我無怨嘆。」,guá bô uàn-thàn.”
,騙痟的，,"Phiàn siáu--ê,"
,啥人咧袂怨嘆唅！,siánn-lâng leh bē uàn-thàn --hannh!
,彼逐个人攏遐偉大乎！,He ta̍k ê lâng lóng hiah uí-tāi --honnh!
,彼報紙社會版都無新聞通看矣。,He pò-tsuá siā-huē pán to bô sin-bûn thang khuànn --ah.
,老實講啦，,"Láu-si̍t kóng --lah,"
,你罵我想規暝，,"lí mē guá siūnn kui mê,"
,我咧想講這个世間哪會遮無公平是按怎唅？,guá leh siūnn-kóng tsit ê sè-kan ná ē tsiah bô kong-pênn sī án-tsuánn --hannh?
,平平一个人，,"Pênn-pênn tsi̍t ê lâng,"
,就是因為in兜的尪仔標比別人較濟，,"tō sī in-uī in tau ê ang-á-phiau pí pa̍t-lâng khah tsē,"
,就會當免出喙，,"tō ē-tàng bián tshut-tshuì,"
,免出力，,"bián tshut-la̍t,"
,規盤全捀去煠，,"kui puânn tsuân phâng khì sa̍h,"
,啊若像咱這款人，,"ah nā tshiūnn lán tsit khuán lâng,"
,連看人食米粉喝燒喔，,"liân khuànn lâng tsia̍h bí-hún huah sio --ooh,"
,都毋敢喝出聲，,"to m̄ kánn huah tshut siann,"
,干焦會當徛咧門跤口看人房間的電火化，,"kan-na ē-tàng khiā leh mn̂g-kha-kháu khuànn lâng pâng-king ê tiān-hué hua,"
,然後戇戇按呢想講，,"liân-āu gōng-gōng án-ne siūnn-kóng,"
,啊in這馬毋知咧創啥乎？,ah in tsit-má m̄ tsai leh tshòng siánn --honnh?
,頭家娘可能知影我欲走，,"Thâu-ke-niû khó-lîng tsai-iánn guá beh tsáu,"
,隔工七早八早就坐佇大廳咧等我。,keh-kang tshit-tsá-peh-tsá tō tsē tī tuā-thiann leh tán guá.
,伊看著我共我講：,"I khuànn-tio̍h guá kā guá kóng,"
,「武雄啊！,“Bú-hiông --ah!
,這一切攏是緣份啊！」,Tse it-tshè lóng sī iân-hūn --ah!”
,然後提一个大紅包予我講欲予我做本錢，,"Liân-āu the̍h tsi̍t ê tuā âng-pau hōo guá kóng beh hōo guá tsò pún-tsînn,"
,家己去做生理。,ka-tī khì tsò sing-lí.
,伊講：,I kóng:
,「啊武雄啊！,“Ah Bú-hiông --ah!
,啊你這支鼻仔都比別人較大支啦！,Ah lí tsit ki phīnn-á to pí pa̍t-lâng khah tuā ki --lah!
,少年奔波乎，,"Siàu-liân pun-pho --honnh,"
,四十歲以後會足有錢的！」,sì-tsa̍p huè í-āu ē tsiok ū-tsînn--ê!”
,然後我就離開這間對十二歲蹛甲二十二歲的厝，,"Liân-āu guá tō lī-khui tsit king tuì tsa̍p-lī huè tuà kah jī-tsa̍p-jī huè ê tshù,"
,毋捌閣踏入門。,m̄ bat koh ta̍p ji̍p mn̂g.
,我會記得我彼陣最後一目，,"Guá ē-kì-tit guá hit-tsūn tsuè-āu tsi̍t ba̍k,"
,嘛是徛佇大門口，,"mā sī khiā tī tuā-mn̂g-kháu,"
,嘛是看著 Yuki 的房間，,"mā sī khuànn-tio̍h  Yuki  ê pâng-king,"
,嘛是戇戇仔咧想。,mā sī gōng-gōng-á leh siūnn.
,啊！,Ah!
,啊in這馬毋知咧創啥乎？,Ah in tsit-má m̄ tsai leh tshòng sánn --honnh?
,啊in這馬毋知咧創啥？,Ah in tsit-má m̄ tsai leh tshòng sánn?
,你毋好按呢啦！,Lí m̄ hó án-ne --lah!
,啊你是咧講啥？,Ah lí sī leh kóng sánn?
,我是恁翁呢！,Guá sī lín ang --neh!
,你無聽人講：,Lí bô thiann lâng kóng:
,「頭暝工若無死某就死翁喔。」,“Thâu mê kang nā-bô sí bóo tō sí ang --ooh.”
,來啦。,Lâi --lah!
,你共我的衫搝破去矣啦！,Lí kā guá ê sann giú-phuà--khì --ah --lah!
,驚啥，,"Kiann sánn,"
,彼衫閣買就有矣！,he sann koh bué tiō ū --ah!
,我的手會斷去啦！,Guá ê tshiú ē tn̄g--khì --lah!
,我的手啦！,Guá ê tshiú --lah!
,較細聲的啦！,Khah sè-siann --ê --lah!
,你真囉嗦呢！,Lí tsin lo-so --neh!
,閃啦！,Siám --lah!
,啊我真正是你第一个查埔人喔？,Ah guá tsin-tsiànn sī lí tē-it ê tsa-poo-lâng --ooh!
,啊我是你第一个查某人？,Ah guá sī lí tē-it ê tsa-bóo-lâng?
,你講啥？,Lí kóng sánn?
,我講，,"Guá kóng,"
,我哪會知影我是毋是你第一个查某人。,guá ná ē tsai-iánn guá sī m̄ sī lí tē-it ê tsa-bóo-lâng.
,喂！,Ueh!
,你是按怎？,Lí sī án-nuá?
,小姐做慣勢矣nih唅？,Sió-tsiá tsò kuàn-sì --ah --nih --hannh?
,真聳勢喔！,Tsin sáng-sè --ooh!
,外口的人咧講，,"Guā-kháu ê lâng leh kóng,"
,恁老爸倩的彼个武雄佮你袂䆀，,"lín lāu-pē tshiànn--ê hit ê Bú-hiông kah lí bē-bái,"
,我足驚你是伊食賰的，,"guá tsiok kiann lí sī i tsia̍h tshun--ê,"
,你知無？,lí tsai --bô?
,你是真正小姐做慣勢矣nih唅！,Lí sī tsin-tsiànn sió-tsiá tsò kuàn-sì --ah --nih --hannh!
,莫怪恁老爸叫我一定愛共你壓落底！,Bo̍k-kuài lín lāu-pē kiò guá it-tīng ài kā lí ah lo̍h té!
,喂、喂！,"Eh, eh!"
,我是恁翁咧唅！,Guá sī lín ang --eh --hannh!
,你敢共我應喙應舌，,"Lí kánn kā guá ìn-tshuì-ìn-tsi̍h,"
,閣共我聳勢唅！,koh kā guá sáng-sè --hannh!
,閣共查某人的垃圾血擲佇恁爸的頭殼頂，,"Koh kā tsa-bóo-lâng ê lah-sap hueh tàn tī lín pē ê thâu-khak-tíng,"
,你是按怎？,lí sī án-nuá?
,唅？,Hannh?
,你有夠可惡！,Lí ū-kàu khó-ònn!
,查某人可惡！,Tsa-bóo-lâng khó-ònn!
,閣聳勢啊！,Koh sáng-sè --ah!
,唅！,Hannh!
,可惡！,Khó-ònn!
,可惡！,Khó-ònn!
,我毋知影臺灣的某捌去予翁拍過的有幾个，,"Guá m̄ tsai-iánn Tâi-uân ê bóo bat khì hōo ang phah--kuè-ê ū kuí ê,"
,毋過，,"m̄-koh,"
,洞房的第一暗，,"tōng-pâng ê tē-it àm,"
,都予人拍甲頂身佮下身攏流血，,"to hōo lâng phah kah tíng-sin kah ē-sin lóng lâu-hueh,"
,一定無遐濟。,it-tīng bô hiah tsē.
,唉。,Haih.
,若講看戲頭就知影戲尾，,"Nā kóng khuànn hì thâu tō tsai-iánn hì bué,"
,啊這齣戲穩歹看。,ah tsit tshut hì ún pháinn-khuànn.
,莫看吧！,Mài khuànn --pah!
,啊毋過，,"Ah m̄-koh,"
,咱看戲會當莫看，,"lán khuànn hì ē-tàng mài khuànn,"
,啊搬戲的你敢會當講叫伊莫搬就莫搬？,ah puann-hì--ê lí kám ē-tàng kóng kiò i mài puann tō mài puann?
,恁逐家婚姻乎，,"Lín ta̍k-ke hun-in --honnh,"
,有偌幸福，,"ū guā hīng-hok,"
,偌快樂，,"guā khuài-lo̍k,"
,彼我攏毋知影，,"he guá lóng m̄ tsai-iánn,"
,啊若我的乎，,"ah nā guá ê --honnh,"
,就親像這馬連續劇咧搬的，,"tō  tshan-tshiūnn tsit-má liân-sio̍k-kio̍k teh puann--ê,"
,歹戲拖棚，,"pháinn hì thua-pênn,"
,搬袂煞。,puann bē suah.
,彼時陣，,"Hit-sî-tsūn,"
,我若出門都穿予媠媠做小旦，,"guá nā tshut-mn̂g to tshīng hōo suí-suí tsò sió-tuànn,"
,啊行到佗位人攏呵咾講我足好命，,"ah kiânn kàu tó-uī lâng lóng o-ló kóng guá tsiok hó-miā,"
,啊若入門，,"ah nā ji̍p-mn̂g,"
,我就媠衫仔褪褪咧，,"guá tō suí sann-á thǹg-thǹg--eh,"
,毋是做三花仔就是做苦旦。,m̄ sī tsò sann-hue-á tō sī tsuè khóo-tuànn.
,唉！,Haih!
,是講我嘛誠厲害啦！,Sī kóng guá mā tsiânn lī-hāi --lah!
,會當佮一个乎，,"Ē-tàng kah tsi̍t ê --honnh,"
,永遠攏看起來足生份的查埔人睏仝眠床，,"íng-uán lóng khuànn --khí-lâi tsiok tshinn-hūn ê tsa-poo-lâng khùn kāng bîn-tshn̂g,"
,啊囡仔是一个仔一个共生落來。,ah gín-á sī tsi̍t-ê-á tsi̍t ê kā senn--lo̍h-lâi.
,人生啊，,"Lîn-sing --ah,"
,這馬看起來乎，,"tsit-má khuànn --khí-lâi --honnh,"
,有影親像是電影，,"ū-iánn tshan-tshiūnn sī tiān-iánn,"
,中央無廣告。,tiong-ng bô kóng-kò.
,一搬規十年電火一光，,"Tsi̍t puann kui tsa̍p nî tiān-hué tsi̍t kng,"
,才知影講人生按呢就共行煞矣。,tsiah tsai-iánn kóng lîn-sîng án-ne tō kā kiânn suah --ah.
,阿惠啊開門啦，,"A-huī --ah khui-mn̂g --lah,"
,小生佮苦旦轉來矣。,Sió-sing kah khóo-tuànn tńg--lâi --ah.
,來矣，,"Lâi --ah,"
,哎唷！,aih-ioh!
,啊恁轉來矣喔！,Ah lín tńg--lâi --ah --ooh!
,嘿！,Heh!
,唷！,Ioh!
,囡仔！,Gín-á!
,欲佗位唅？,Beh tó-uī --hannh?
,喂！,Eh!
,恁字猶未寫了的呢！,Lín lī ah-buē siá liáu --ê --neh!
,乎！,Honnh!
,奇怪，,"Kî-kuài,"
,你囡仔是按怎教的？,lí gín-á sī án-nuá kà--ê?
,看老爸老母敢若看著鬼咧。,Khuànn lāu-pē lāu-bú kán-ná khuànn-tio̍h kuí --leh.
,尊敬你啊。,Tsun-kìng --lí --ah.
,In攏愛對報紙才看會著你，,"In lóng ài uì pò-tsuá tsiah khuànn ē tio̍h lí,"
,對 la-jí-òo 才會聽會著你的聲。,uì  la-jí-òo  tsiah ē thiann ē tio̍h lí ê siann.
,你對in來講，,"Lí tuì in lâi kóng,"
,佮蔣總統仝款。,kah Tsiúnn tsóng-thóng kāng-khuán.
,你是咧講啥啊你！,Lí sī leh kóng sánn --ah lí!
,Moo-si，moo-si？,"Moo-si, moo-si?"
,喂？,Uê?
,喂？,Uê?
,啥人啊？,Siánn-lâng --ah?
,啊知？,Ah tsai?
,足奇怪的，,"Tsiok kî-kuài--ê,"
,彼我明明聽乎，,"he guá bîng-bîng thiann --honnh,"
,是查某聲共我講：,sī tsa-bóo siann kā guá kóng:
,「喂！」喔！,“Uê!”--ooh!
,啊我若共「喂」轉去乎，,"Ah guá nā kā “Uê” tńg-khì --honnh,"
,電話就共我切斷呢。,tiān-uē tō kā guá tshiat--tn̄g --neh.
,啊！,Ah!
,啊頭家啊，,"Ah thâu-ke --ah,"
,你這陣敢欲洗身軀？,lí tsit-tsūn kám beh sé-sin-khu?
,若欲乎，,"Nā bueh --honnh,"
,我來燃燒水啦！,guá lâi hiânn sio-tsuí --la̍h!
,彼拄仔彼桶乎，,"He tú-á hit tháng --honnh,"
,予三个囡仔攏洗了矣。,hōo sann ê gín-á lóng sé liáu --ah.
,免啦！,Bián --lah!
,免啦！,Bián --lah!
,免啦！,Bián --lah!
,我連鞭閣愛去議會，,"Guá liâm-mi koh ài khì gī-huē,"
,彼市政府的預算猶未審了咧啦。,he tshī-tsìng-hú ê ī-suàn ah-bē sím liáu --eh --lah.
,喂！,Eh!
,啊你共彼厝契佮印鑑提予我。,Ah lí kā he tshù-khè kah ìn-kàm the̍h hōo guá.
,厝契？,Tshù-khè?
,欲創啥物？,Beh tshòng siánn-mih?
,啊就、啊就欲用啦！,"Ah tiō, ah tiō beh iōng --lah!"
,查埔人的代誌你問遐濟欲創啥？,Tsa-poo-lâng ê tāi-tsì lí mn̄g hiah tsē beh tshòng sánn?
,阿惠，,"A-huī,"
,你去無閒。,lí khì bô-îng.
,喔！,Ooh!
,厝是我老爸老母予我的嫁粧，,"Tshù sī guá lāu-pē lāu-bú hōo guá ê kè-tsng,"
,是阮老爸的名，,"sī gún lāu-pē ê miâ,"
,啊我問一下嘛袂用得喔？,ah guá mn̄g --tsi̍t-ē mā bē-īng-eh --ooh?
,就是你的嫁粧，,"Tō sī lí ê kè-tsng,"
,恁老爸的名，,"lín lāu-pē ê miâ,"
,我蹛咧遮才會無面子啦，,"guá tuà leh tsia tsiah ē bô bīn-tsú --lah,"
,知無？,tsai --bô?
,我敢若予人招的咧。,Guá kánn-ná hōo-lâng-tsio--ê --leh.
,唉，,"Haih,"
,啊我是想講乎趁我這屆議員猶未做了，,"ah guá sī siūnn-kóng --honnh thàn guá tsit kài gī-uân ah-bē tsò liáu,"
,緊提來改改咧，,"kín the̍h lâi kái-kái --leh,"
,後擺才袂予人扣稅啦。,āu-pái tsiah bē hōo lâng khàu suè --lah.
,厝若無欲賣，,"Tshù nā-bô beh bē,"
,哪有啥物稅愛扣？,ná ū siánn-mih suè ài khàu?
,唉！,Haih!
,你佇外面創啥物，,"Lí tī guā-bīn tshòng siánn-mih,"
,我是毋知，,"guá sī m̄ tsai,"
,對結婚到這馬，,"uì kiat-hun kàu tsit-má,"
,咱厝裡的錢是有出無入，,"lán tshù--lí ê tsînn sī ū tshut bô ji̍p,"
,我嘛無半句話啊。,guá mā bô puànn kù uē --ah.
,猶毋過，,"iáu-m̄-koh,"
,這間厝，,"tsit king tshù,"
,這塊地，,"tsit tè tē,"
,以後較艱苦，,"í-āu khah kan-khóo,"
,我嘛是會留落來。,guá mā sī ē lâu --lo̍h-lâi.
,阮阿母欲過身進前，,"Gún a-bú beh kuè-sin tsìn-tsîng,"
,佇咧病院上無力的時陣，,"tī-leh pēnn-īnn siōng bô-la̍t ê sî-tsūn,"
,伊嘛是交代我這間厝，,"i mā sī kau-tài guá tsit king tshù,"
,佇咧我看會著的時陣一定愛顧予好，,"tī-leh guá khuànn ē tio̍h ê sî-tsūn it-tīng ài kòo hōo hó,"
,袂當振動，,"bē-tàng tín-tāng,"
,袂當無去。,bē-tàng bô--khì.
,喂喂喂！,Eh eh eh!
,我佮你結婚敢若咧插政治的唅！,Guá kah lí kiat-hun kánn-ná leh tshap tsìng-tī--ê --hannh!
,喂！,Eh!
,啊恁老爸靠阮老爸按呢做生理、趁大錢，,"Ah lín lāu-pē khò gún lāu-pē án-ne tsò-sing-lí, thàn tuā tsînn,"
,遐的嫁粧予我看乎！,hia-ê kè-tsng hōo guá khuànn --honnh!
,登記是恁的名呢！,Ting-kì sī lín ê miâ --neh!
,好啦！,Hó --lah!
,你永遠貿贏無貿輸的啦！,Lí íng-uán bāu iânn bô bāu su--ê --lah!
,唉，,"Haih,"
,我和你講，,"guá hām lí kóng,"
,你莫傷囂俳啦！,lí mài siunn hiau-pai --lah!
,你敢知影金門這馬咧砲戰唅？,Lí kám tsai-iánn Kim-mn̂g tsit-má leh phàu tsiàn --hannh?
,彼輸贏猶閣毋知喔，,"He su-iânn ah-koh m̄ tsai --ooh,"
,萬一遐的阿共仔若拍贏乎，,"bān-it hia-ê a-kiōng-á nā phah iânn --honnh,"
,有錢有厝的死代先啦，,"ū-tsînn ū-tshù--ê sí tāi-sing --lah,"
,我共你講！,guá kā lí kóng!
,喂？,Uê?
,喔！,喔!
,我才剛進門沒多久。,我才剛進門沒多久。
,不是啦，,不是啦，
,那是傭人啦！,那是傭人啦！
,你幹嘛那麼心虛啊？,你幹嘛那麼心虛啊？
,好、好，,好、好，
,馬上，,馬上，
,我家裡業績做完就過去。,我家裡業績做完就過去。
,好、好，,"Hó, hó,"
,恁先審啦！,lín sing sím --lah!
,好，,"Hó,"
,我看乎，,"guá khuànn --honnh,"
,愛審到天光矣。,ài sím kàu thinn-kng --ah.
,好、好恁先恁先，,"Hó, hó lín sing lín sing,"
,隨去！,suî khì!
,好！,Hó!
,我攏毋知影你轉來厝裡是咧做業績喔。,Guá lóng m̄ tsai-iánn lí tńg-lâi tshù--lí sī leh tsò gia̍p-tsik --ooh.
,真歹勢呢，,"Tsin pháinn-sè --neh,"
,你毋但愛服務選民，,"lí m̄-nā ài ho̍k-bū suán-bîn,"
,愛閣服務咱一家伙仔，,"ài koh ho̍k-bū lán tsi̍t-ke-hué-á,"
,有影辛苦呢！,ū-iánn sin-khóo --neh!
,莫佇遐烏白臆啦，,"Mài tī hia oo-pe̍h ioh --lah,"
,北京語無半句的人，,"Pak-kiann-gí bô puànn kù ê lâng,"
,莫佇遐聽一个影，,"mài tī hia thiann tsi̍t ê iánn,"
,生十外个囝。,senn tsa̍p guā ê kiánn.
,我是議員太太啊，,"Guá sī gī-uân thài-thài --ah,"
,我嘛愛服務選民，,"guá mā ài ho̍k-bū suán-bîn,"
,我嘛愛共遐敲電話，,"guá mā ài kā hia khà tiān-uē,"
,敲電話來揣你的一寡查某人講：,khà tiān-uē lâi tshuē lí ê tsi̍t-kuá tsa-bóo-lâng kóng:
,「 我是議員太太，,“ 我是議員太太，
,他不在家，,他不在家，
,如果你有遇到他，,如果你有遇到他，
,麻煩跟他說一聲，,麻煩跟他說一聲，
,他的太太、小孩都在等他回來。,他的太太、小孩都在等他回來。
,我是議員太太的是 ，,"我是議員太太的是 ,"
,我攏會記得咧 要捲舌 。,guá lóng ē-kì-tit --eh  要捲舌 .
,遮𠢕喔，,"Tsiah gâu --ooh,"
,若按呢囡仔的北京語順紲教予好啦。,nā án-ne gín-á ê Pak-kiann-gí sūn-suà kà hōo hó --lah.
,北京語講袂輾轉的人後擺免想咧社會佮人徛起。,Pak-kiann-gí kóng bē liàn-tńg ê lâng āu-pái bián siūnn leh siā-huē kah lâng khiā-khí.
,我閣問你一遍，,"Guá koh mn̄g lí tsi̍t piàn,"
,彼厝契欲予我無？,he tshù-khè beh hōo guá --bô?
,應該予你的，,"Ing-kai hōo lí--ê,"
,我全部攏予你矣。,guá tsuân-pōo lóng hōo lí --ah.
,我的青春，,"Guá ê tshing-tshun,"
,我一生的夢，,"guá it-sing ê bāng,"
,攏予你矣。,lóng hōo --lí --ah.
,好，,"Hó,"
,你會後悔，,"lí ē hiō-hué,"
,我共你講。,guá kā lí kóng.
,可惡，,"Khó-ònn,"
,實在！,si̍t-tsāi!
,袂啦！,Bē --lah!
,家己決定的代誌，,"Ka-kī kuat-tīng ê tāi-tsì,"
,我袂後悔。,guá bē hiō-hué.
,阿勇伯啊， 謝謝喔 好！我先來去矣唅！,"A-ióng-peh --ah,  謝謝喔  Hó! Guá sing lâi-khì --ah --hannh!"
,阿惠，來啦來啦來啦！,"A-huī, lâi --lah lâi --lah lâi --lah!"
,我的好矣乎？,Guá ê hó --ah --honnh?
,嘿，你的包好矣。,"Hennh, lí ê pau hó --ah."
,謝謝！,謝謝！
,多謝乎。,To-siā --honnh.
,喂！,Eh!
,來啊，,"Lâi --ah,"
,來看，,"lâi khuànn,"
,遮有足濟菜的呢！,tsia ū tsiok tsē tshài --ê --neh!
,喂！,Eh!
,你足奇怪的呢，,"Lí tsiok kî-kuài--ê --neh,"
,啊生理是按怎做的唅？,ah sing-lí sī án-nuá tsò --ê --hannh?
,彼人客乎，,"He lâng-kheh --honnh,"
,行到你面頭前矣，,"kiânn kàu lí bīn-thâu-tsîng --ah,"
,上無你嘛招呼一下，著無？,"siōng-bô lí mā tsio-hoo --tsi̍t-ē, tio̍h --bô?"
,啊遮無喙水是欲按怎佮人做生理啦！,Ah tsiah bô tshuì-tsuí sī beh án-nuá kah lâng tsuè-sing-lí --lah!
,無乎，,"Bô --honnh,"
,你嘛大聲喝一下，,"lí mā tuā-siann huah --tsi̍t-ē,"
,講：「 啊！太太，來買菜！,kóng: “ 啊！太太，來買菜！
,啊！小姐，很便宜！ 」,啊！小姐，很便宜! ”
,按呢毋才 可以 ！,Án-ne m̄-tsiah  可以 !
,不好意思啊，俺是第一天做生意，,不好意思啊，俺是第一天做生意，
,您是第一个客人啊。,您是第一个客人啊。
,第一天喔？,第一天喔？
,對啊！,對啊！
,我娘咧，啊我這是好運抑歹運啊？,"Guá niâ --leh, ah guá tse sī hó-ūn a̍h pháinn-ūn --ah?"
,啥啊？,啥啊？
,無啦！ 給我借問一下 乎， 啊這是什麼菜 唅？,Bô --lah!  給我借問一下 --honnh， 啊這是什麼菜 --hannh?
,這啊？,這啊？
,這是豇豆，,這是豇豆，
,啊你要就是將它切得碎碎的啊，,啊你要就是將它切得碎碎的啊，
,炒辣椒、炒肉末，,炒辣椒、炒肉末，
,下飯很好吃呢！,下飯很好吃呢！
,乎，啊恁娘，歹勢啦！,"Honnh, ah lín niâ, pháinn-sè --lah!"
,我哪會講甲遮歹聽啊。,Guá ná ē kóng kah tsiah pháinn-thiann --ah.
,我是說，啊你媽媽 啊佮你 唐山過臺灣喔？,我是說，啊你媽媽  ah kah lí 唐山過臺灣喔?
,俺娘沒來臺灣啊，,俺娘沒來臺灣阿，
,來不了啊，俺自己，,來不了啊，俺自己，
,也是莫名其妙，迷迷糊糊來的。,也是莫名其妙，迷迷糊糊來的。
,唅？,Hannh?
,你單超一個來喔？,你單超一個來喔？
,啊嘛可憐呢。,Ah mā khó-liân --neh.
,阿枝仔！,A-ki--á!
,阿枝仔！,A-ki--á!
,啊你嘛來買菜喔？,Ah lí mā lâi bé tshài --ooh?
,喂！,Eh!
,恁頭家宛若外省的，,"Lín thâu-ke uan-nā guā-síng--ê,"
,著無？,tio̍h --bô?
,嘿啊。,Hennh --ah.
,共交關一下啦！,Kā kau-kuan --tsi̍t-ē --lah!
,按怎諾？,Án-nuá --hioh?
,伊乎， 單超 一个佇臺灣，,"I --honnh,  單超  tsi̍t ê tī Tâi-uân,"
,啊閣賣頭一工，,"ah koh bē thâu tsi̍t kang,"
,和人客按怎招呼就毋知的呢。,hām lâng-kheh án-nuá tsio-hoo tō m̄ tsai --ê --neh.
,喂！平平出外人，加減予趁啦！,"Eh! Pênn-pênn tshut-guā lâng, ke-kiám hōo thàn --lah!"
,好啦、好啦！,"Hó --lah, hó --lah!"
,啊我多少？,啊我多少？
,不用啦，你幫俺，俺請你！,不用啦，你幫俺，俺請你！
,喔！不用錢喔？ 袂當啦，,"喔！不用錢喔？  Bē-tàng --lah,"
,彼 第一天 乎，愛好彩頭啦，,"he  第一天  --honnh, ài hó tshái-thâu --lah,"
,啊欲相請乎，後擺才來啦！,"ah beh sio-tshiánn --honnh, āu-pái tsiah lâi --lah!"
,阿枝仔，我先來轉乎！,"A-ki--á, guá sing lâi-tńg --honnh!"
,頭家佮頭家娘無佇咧，,"Thâu-ke kah thâu-ke-niû bô tī --eh,"
,啊厝閣三个囡仔咧等我。,ah tshù koh sann ê gín-á leh tán guá.
,太太！,太太!
,喂！啥物 太太 ！,Eh! Siánn-mih  太太 !
,你共叫老去矣啦！,Lí kā kiò lāu --khì ah --lah!
,猶未結婚，愛叫 小姐 ！,"Ah-buē kiat-hun, ài kiò  小姐 !"
,大人的衫仔褲，,"Tuā-lâng ê sann-á-khòo,"
,囡仔的衫仔褲，,"gín-á ê sann-á-khòo,"
,小姐 的衫仔褲，,"小姐  ê sann-á-khòo,"
,少年人的衫仔褲。,siàu-liân-lâng ê sann-á-khòo.
,來！,Lâi!
,一領十箍！,Tsi̍t niá tsa̍p khoo!
,工場家己做的！,Kang-tiûnn ka-tī tsò --ê!
,來！,Lâi!
,試看覓咧！,Tshì-khuànn-māi --leh!
,大人的衫仔褲，,"Tuā-lâng ê sann-á-khòo,"
,囡仔的衫仔褲！,gín-á ê sann-á-khòo!
,來來來來！,Lâi lâi lâi lâi!
,上俗的喔！,siōng sio̍k--ê --ooh!
,一領一箍！,Tsi̍t niá tsi̍t khoo!
,大人的衫仔褲，,"Tuā-lâng ê sann-á-khòo,"
,囡仔的衫仔褲，,"gín-á ê sann-á-khòo,"
,工場家己做的衫仔褲！,kang-tiûnn ka-tī tsò ê sann-á-khòo!
,上俗的衫仔褲，,"siōng sio̍k ê sann-á-khòo,"
,上俗的衫仔褲，,"siōng sio̍k ê sann-á-khòo,"
,一領十箍銀啦，,"tsi̍t niá tsa̍p khoo gîn --lah,"
,十箍銀爾爾就好矣，,"tsa̍p khoo gîn niā-niā tō hó --ah,"
,今仔日無買，,"kin-á-ji̍t bô bé,"
,大人的衫仔褲，,"tuā-lâng ê sann-á-khòo,"
,囡仔的衫仔褲，,"gín-á ê sann-á-khòo,"
,大拍賣。,tuā phah-bē.
,各位鄉親、各位兄弟姊妹！,"Kok-uī hiong-tshin, kok-uī hiann-tī-tsí-muē!"
,市議員登記第三號林春生，,"Tshī-gī-uân ting-kì tē-sann hō Lîm Tshun-sing,"
,林春生今仔日特別愛來橋仔頭市場，,"Lîm Tshun-sing kin-á-ji̍t ti̍k-pia̍t ài lâi Kiô-á-thâu tshī-tiûnn,"
,共逐家親身拜票，,"kā ta̍k-ke tshin-sin pài-phiò,"
,市議員登記第三號，,"tshī-gī-uân ting-kì tē-sann hō,"
,林春生是無黨無派，,"Lîm Tshun-sing sī bô tóng bô phài,"
,為民眾服務上蓋有心，,"uī bîn-tsiòng ho̍k-bū siōng kài ū-sim,"
,各位父老兄弟姊妹請多多支持市議員，,"kok-uī hū ló hiann-tī tsí-muē tshiánn to-to tsi-tshî tshī-gī-uân,"
,登記第三號，,"ting-kì tē-sann hō,"
,拜託拜託！,pài-thok pài-thok!
,拜託拜託！,Pài-thok pài-thok!
,市議員候選人，,"Tshī-gī-uân hāu-suán-lîn,"
,登記第三號，,"ting-kì tē-sann hō,"
,林春生，,"Lîm Tshun-sing,"
,林春生，,"Lîm Tshun-sing,"
,拜託拜託拜託！,pài-thok pài-thok pài-thok!
,上好的衫仔褲佇遮啦！,siōng hó ê sann-á-khòo tī tsia --lah!
,無欲去佗買？,Bô beh khì tó bé?
,唅！,Hannh!
,無地買矣！,Bô tē bé --ah!
,工場家己做的衫仔褲！,Kang-tiûnn ka-tī tsò ê sann-á-khòo!
,來！,Lâi!
,試看覓、試看覓！,"Tshì-khuànn-māi, tshì-khuànn-māi!"
,讚啦、讚啦！,"Tsán --lah, tsán --lah!"
,俗啦、俗啦！,"Sio̍k --lah, sio̍k --lah!"
,來！,Lâi!
,試看覓咧！,Tshì khuànn-māi --eh!
,來！,Lâi!
,紅頭起痟存範了！,Âng thâu khí-siáu tshûn-pān liáu!
,來！,Lâi!
,來！,Lâi!
,上俗！,siōng sio̍k!
,一領十五！,Tsi̍t niá tsa̍p-gōo!
,毋免！,M̄-bián!
,來！,Lâi!
,三領五箍！,Sann niá gōo khoo!
,三領五箍！,Sann niá gōo khoo!
,上俗的衫仔褲！,siōng sio̍k ê sann-á-khòo!
,工場家己做的！,Kang-tiûnn ka-tī tsò--ê!
,來！,Lâi!
,免啦免啦！,Bián --lah bián --lah!
,存範攏了一領一箍銀、,"Tshûn-pān lóng liáu tsi̍t niá tsi̍t khoo gîn,"
,一領一箍銀！,tsi̍t niá tsi̍t khoo gîn!
,啊無來！,Ah-bô lâi!
,拜託咧！,Pài-thok --leh!
,買一領啦！,Bé --tsi̍t-niá --lah!
,買一領！,Bé --tsi̍t-niá!
,拜託一下！,Pài-thok --tsi̍t-ē!
,來，,"Lâi,"
,衫仔褲！,sann-á-khòo!
,上俗的衫仔褲！,siōng sio̍k ê sann-á-khòo!
,一領一箍！,Tsi̍t niá tsi̍t khoo!
,拜託咧！,Pài-thok --leh!
,來買一領！,Lâi bé tsi̍t niá!
,一箍就好嘛！,Tsi̍t khoo tō hó --mah!
,拜託的嘛！,Pài-thok --ê --mah!
,我到今閣會記得武雄看著我的時陣，,"Guá kàu-tann koh ē-kì-tit Bú-hiông khuànn-tio̍h guá ê sî-tsūn,"
,忽然間共頭越過去的表情。,hut-liân kan kā thâu ua̍t kuè-khì ê piáu-tsîng.
,彼是伊離開阮厝十年了後，,"He sī i lī-khui gún tshù tsa̍p nî liáu-āu,"
,阮第一擺相拄。,gún tē-it pái sio-tú.
,二十偌年了後，,"Lī-tsa̍p guā nî liáu-āu,"
,阮第二擺相逢的時陣，,"gún tē-lī pái siong-hông ê sî-tsūn,"
,伊共我講，,"i kā guá kóng,"
,彼當陣伊毋敢看我，,"hit-tang-tsūn i m̄ kánn khuànn guá,"
,是因為伊驚見笑，,"sī in-uī i kiann-kiàn-siàu,"
,伊講：,i kóng:
,「經過十年矣，,"“King-kuè tsa̍p nî --ah,"
,伊猶是佮別人袂比並。」,i iáu sī kah pa̍t-lâng bē pí-phīng.”
,查埔人乎，,"Tsa-poo-lâng --honnh,"
,有時陣乎實在實在足好笑，,"ū sî-tsūn --honnh si̍t-tsāi si̍t-tsāi tsiok hó-tshiò,"
,敢若囡仔咧，,"kánn-ná gín-á --leh,"
,永遠攏袂大漢，,"íng-uán lóng bē tuā-hàn,"
,無代誌，,"bô tāi-tsì,"
,就共褲袋仔內面的玻璃珠仔、,"tō kā khòo-tē-á lāi-bīn ê po-lê tsu-á,"
,尪仔標搝搝出來，,"ang-á-phiau giú-giú --tshut-lâi,"
,比看啥人較濟。,pí khuànn sánn-lâng khah tsē.
,In永遠攏袂了解，,"In íng-uán lóng bē liáu-kái,"
,佇查某人的心肝內，,"tī tsa-bóo-lâng ê sim-kuann lāi,"
,一个人的份量，,"tsi̍t ê lâng ê hūn-liōng,"
,毋是玻璃珠仔、,"m̄ sī po-lê tsu--á,"
,尪仔標會當來秤的，,"ang-á-phiau ē-tàng lâi tshìn--ê,"
,一个人的份量，,"tsi̍t ê lâng ê hūn-liōng,"
,佇查某人的心肝內，,"tī tsa-bóo-lâng ê sim-kuann lāi,"
,只是一種感覺。,tsí-sī tsi̍t tsióng kám-kak.
,這種感覺無論偌大、偌重，,"Tsit tsióng kám-kak bô-lūn guā tuā, guā tāng,"
,查某人攏有法度共伊藏佇咧心肝底，,"tsa-bóo-lâng lóng ū huat-tōo kā i tshàng tī-leh sim-kuann té,"
,藏甲足好勢。,tshàng kah tsiok hó-sè.
,而且會當隨時提出來想想咧，,"Lî-tshiánn ē-tàng suî-sî the̍h--tshut-lâi siūnn-siūnn--leh,"
,看看咧。,khuànn-khuànn--leh.
,彼工行過菜市仔的時陣，,"Hit kang kiânn-kuè tshài-tshī-á ê sî-tsūn,"
,兩个人兩種感覺，,"nn̄g ê lâng nn̄g tsióng kám-kak,"
,伊感覺見笑，,"i kám-kak kiàn-siàu,"
,我是忽然間感覺空虛，,"guá sī hut-liân kan kám-kak khang-hi,"
,感覺這款親像搬戲的人生，,"kám-kak tsit khuán tshan-tshiūnn puann-hì ê lîn-sing,"
,閣行落去嘛無啥物意義矣。,koh kiânn--lo̍h-khì mā bô siánn-mih ì-gī --ah.
,只是阮兩个攏毋知影，,"Tsí-sī gún nn̄g ê lóng m̄ tsai-iánn,"
,就是佇這个時陣，,"tō sī tī tsit ê sî-tsūn,"
,世情照常咧演變，,"sè-tsîng tsiàu-siông teh ián-piàn,"
,有人起行、有人落崎；,"ū lâng khí-kiânn, ū lâng lo̍h kiā;"
,有人的緣份慢慢仔消失、,"ū lâng ê iân-hūn bān-bān-á siau-sit,"
,有人的緣份才拄拄仔開始。,ū lâng ê iân-hūn tsiah tú-tú-á khai-sí.
,有人的心開始變冷，,"Ū lâng ê sim khai-sí piàn líng,"
,有人的幸福才準備欲開花結果。,ū lâng ê hīng-hok tsiah tsún-pī beh khui-hue kiat-kó.
,入來啦！,Li̍p-lâi --lah!
,啊到門口矣，,"Ah kàu mn̂g-kháu --ah,"
,閣驚見笑！,koh kiann-kiàn-siàu!
,來啦！,Lâi --lah!
,唉唷，,"Haih-ioh,"
,遐坐啦。,hia tsē --lah.
,Hooh，,Hooh，
,拜託，,拜託，
,啊你沒有看過 piano 喔？,啊你沒有看過 piano 喔？
,來啦。,來啦。
,彼喔！,He --ooh!
,是阮 太太 少年的時陣，,"Sī gún  太太  siàu-liân ê sî-tsūn,"
,啊每天彈喔，,啊每天彈喔，
,現在 --hoonh，,現在  --hoonh，
,已經啞巴很久了啦。,已經啞巴很久了啦。
,好大的房子耶，有錢的人。,好大的房子耶，有錢的人。
,嘿nah！,Hennh nah!
,這有錢乎，,"Tse ū-tsînn --honnh,"
,是較早的代誌矣！,sī khah-tsá ê tāi-tsì --ah!
,喂，,"Ueh,"
,我拄來的時陣乎，,"guá tú lâi ê sî-tsūn --honnh,"
,才十幾歲喔，,"tsiah tsa̍p kuí huè --ooh,"
,啊蹛庄跤，,"ah tuà tsng-kha,"
,沒有看過這麼大的房子喔！,沒有看過這麼大的房子喔！
,啊晚上起來小便啊，,啊晚上起來小便啊，
,小完 就，,"小完  tō,"
,哇！,uah!
,啊煞自按呢揣袂著 房間門 啦，,"Ah suah tsū-án-ne tshuē bē tio̍h  房間門  --lah,"
,啊就按呢開始烏白傱喔，,"ah tō án-ne khai-sí oo-pe̍h tsông --ooh,"
,啊傱到尾仔乎，,"ah tsông kàu bué-á --honnh,"
,煞自按呢坐佇咧塗跤哭，,"suah tsū-án-ne tsē tī-leh thôo-kha khàu,"
,啊阮 小姐 聽著，,"ah gún  小姐  thiann--tio̍h,"
,出來。,tshut--lâi.
,啊沒給我罵喔，,啊沒給我罵喔，
,啊還問我說乎 ：,啊還問我說乎 :
,「啊你是毋是想厝啊？」,“Ah lí sī m̄ sī siūnn tshù --ah?”
,哎唷，,"Aih-ioh,"
,啊我就歹勢共講 小便小完 揣無眠床，,"ah guá tō pháinn-sè kā kóng  小便小完  tshuē bô bîn-tshn̂g,"
,只好共應是啦，,"tsí-hó kā ìn sī --lah,"
,啊後來按怎你知無？,ah āu--lâi án-nuá lí tsai --bô?
,伊乎，,"I --honnh,"
,竟然叫我和伊做伙睏呢，,"kìng-liân kiò guá hām i tsò-hué khùn --neh,"
,謼，,"hooh,"
,實在是有夠好的。,si̍t-tsāi sī ū-kàu hó--ê.
,太太人真好啊！,太太人真好啊！
,啊就是這樣，,啊就是這樣，
,我才會一直在這邊做啊，,我才會一直在這邊做啊，
,啊做到乎現在都老了。,啊做到乎現在都老了。
,喝茶 。,喝茶 。
,你喝啦！,你喝啦！
,講甲遐爾好聽乎，,"Kóng kah hiah-nī hó-thiann --honnh,"
,是你家己無愛轉去佮田頭家的囝結親情，,"sī lí ka-kī bô ài tńg-khì kah tshân-thâu-ke ê kiánn kiat tshin-tsiânn,"
,烏白牽拖。,oo-pe̍h khan-thua.
,太太好！,太太好！
,Yuki 啊，,"Yuki  --ah,"
,這个乎，,"tsit ê --honnh,"
,就是，,"tō sī,"
,彼个啦！,hit ê --lah!
,請坐。,請坐。
,坐啦。,坐啦。
,阿惠，,"A-huī,"
,一直跟我像姊妹，,一直跟我像姊妹，
,她能夠認識你，,她能夠認識你，
,我也很高興，,我也很高興，
,聽說你們準備得差不多了，,聽說你們準備得差不多了，
,我好像也幫不上什麼忙 ，,"我好像也幫不上什麼忙 ,"
,實在是真見笑啦！,si̍t-tsāi sī tsin kiàn-siàu --lah!
,太太，您不要這麼說嘛。,太太，您不要這麼說嘛。
,Yuki 啊，你是咧講啥啦！,"Yuki  --ah, lí sī teh kóng siánn --lah!"
,我講的是實在話啦，,"Guá kóng --ê sī si̍t-tsāi uē --lah,"
,當年阮 khà-sàng 有交代，,"tong-nî gún  khà-sàng  ū kau-tài,"
,講，阿惠 有一天要嫁人，,"kóng, A-huī  有一天要嫁人，"
,要把她當成自己的女兒一樣，,要把她當成自己的女兒一樣，
,要讓她風風光光的 ，,"要讓她風風光光的 ,"
,這馬阿惠是家己人啦，,"tsit-má A-huī sī ka-kī-lâng --lah,"
,伊上清楚，,"i siōng tshing-tshó,"
,我干焦賰這个殼。,guá kan-na tshun tsit ê khak.
,唉唷，,"Haih-ioh,"
,Yuki 啊，,"Yuki  --ah,"
,莫講這啦！,mài kóng tse --lah!
,後擺乎，,"Āu-pái --honnh,"
,你莫看阮兩个無就好矣，,"lí mài khuànn gún nn̄g ê bô tiō hó --ah,"
,啊就像你講的啊，,"ah tō tshiūnn lí kóng --ê --ah,"
,共我當做是姊妹仔，,"kā guá tòng-tsò sī tsí-muē-á,"
,啊嘛共伊當做家己人，,"ah mā kā i tòng-tsuè ka-tī-lâng,"
,按呢乎，,"án-ne --honnh,"
,我就真滿足矣。,guá tō tsin buán-tsiok --ah.
,無論按怎，,"Bô-lūn án-tsuánn,"
,你總是比我較好命啦，,"lí tsóng--sī pí guá khah hó-miā --lah,"
,上無翁是家己揀的，,"siōng-bô ang sī ka-kī kíng--ê,"
,家己決定的，,"ka-kī kuat-tīng--ê,"
,十幾年前，,"tsa̍p kuí nî tsîng,"
,你捌共我講，,"lí bat kā guá kóng,"
,講，,"kóng,"
,以後，,"í-āu,"
,你的命若是有我一半好就好矣，,"lí ê miā nā sī ū guá tsi̍t-puànn hó tō hó --ah,"
,啊你這馬，,"ah lí tsit-má,"
,敢猶閣有按呢想？,kám iah-koh ū án-ne siūnn?
,唉唷，,"Haih-ioh,"
,咱莫講以前的代誌啦。,lán mài kóng í-tsîng ê tāi-tsì --lah.
,啊就像頭家娘講的啊有無？,Ah tō tshiūnn thâu-ke-niû kóng --ê --ah ū --bô?
,彼四个啊，,"He sì ê --ah,"
,in啊，,"in --ah,"
,攏會保庇咱平安，,"lóng ē pó-pì lán pîng-an,"
,囝孫將才。,kiánn-sun tsiòng-tsâi.
,啊毋管以前按怎，,"Ah m̄-kuán í-tsîng án-tsuánn,"
,咱後擺乎，,"lán āu-pái --honnh,"
,一定攏愛好命，,"it-tīng lóng ài hó-miā,"
,好無？,hó --bô?
,一定是猴囡仔放學轉來矣，,"It-tīng sī kâu gín-á pàng-o̍h tńg--lâi --ah,"
,喂，,"eh,"
,啊等咧in若問講伊是啥人，,"ah tán --leh in nā mn̄g-kóng i sī siánn-lâng,"
,啊我欲按怎共in講唅？,ah guá beh án-nuá kā in kóng --hannh?
,啊你袂曉共in講這个就是，,"Ah lí bē-hiáu kā in kóng tsit ê tō sī,"
,彼个啊，,"hit ê --ah,"
,啊你頭拄仔嘛是按呢講的啊。,ah lí thâu-tú-á mā sī án-ne kóng --ê --ah.
,哎唷，來矣、來矣！,"Aih-ioh, lâi --ah, lâi --ah!"
,阿惠，,"A-huī,"
,就拜託你了，,就拜託你了，
,你一定要對她好，,你一定要對她好，
,讓她快樂，好不好？,讓她快樂，好不好？
,俺會！,俺會！
,現在在臺灣，,現在在臺灣，
,俺也只有她一個是親人啦。,俺也只有她一個是親人啦。
,Yuki 啊，,"Yuki  --ah,"
,in講乎，,"in kóng --honnh,"
,一定愛見你呢。,it-tīng ài kìnn --lí --neh.
,恁頭拄仔毋是講欲去看電影買眠床？,Lín thâu-tú-á m̄ sī kóng beh khì khuànn tiān-iánn bé bîn-tshn̂g?
,時間差不多矣，,"Sî-kan tsha-put-to --ah,"
,趕緊去啦。,kuánn-kín khì --lah.
,Yuki！,Yuki!
,我知影是啥物代誌，,"Guá tsai-iánn sī siánn-mih tāi-tsì,"
,我來處理就好，,"guá lâi tshú-lí tō hó,"
,這款場面，,"tsit khuán tiûnn-bīn,"
,莫予伊佇遮啦，,"mài hōo i tī tsia --lah,"
,莫予伊共咱看輕。,mài hōo i kā lán khuànn-khin.
,行啦。,Kiânn --lah!
,太太再見啊！,太太再見啊！
,走啦！,走啦！
,你喔，,"Lí --ooh,"
,後擺若敢像按呢，,"āu-pái nā kánn tshiūnn án-ne,"
,無責無任，,"bô tsik bô līm,"
,我就共你 槍斃 ！,guá tō kā lí  槍斃 !
,請坐啦！,Tshiánn tsē --lah!
,坐啦。,Tsē --lah.
,拄滿月的款乎！,Tú muá-gue̍h ê khuán --honnh!
,嗯！,Mh!
,你看起來嘛無幾歲啊。,Lí khuànn --khí-lâi mā bô kuí huè --ah.
,就是猶少年啦，無幾歲毋才會予伊創治。,"Tiō sī iáu siàu-liân --lah, bô kuí huè m̄-tsiah ē hōo i tshòng-tī."
,你佮伊佇佗位熟似的？,Lí kah i tī tó-uī si̍k-sāi --ê?
,阮老爸是伊的柱仔跤呢，,"Gún lāu-pē sī i ê thiāu-á-kha --neh,"
,伨伊伨幾若暝矣呢，唅！,"thīn i thīn kuí-nā mê --ah --neh, hannh!"
,啊伊這馬咧？這馬。,Ah i tsit-má --leh? Tsit-má.
,當初你敢知影伊有某？,Tong-tshoo lí kám tsai-iánn i ū bóo?
,嗯！,Mh!
,按呢喔！啊當初，你嘛有佮意伊啦，著無？,"Án-ne --ooh! Ah tong-tshoo, lí mā ū kah-ì i --lah, tio̍h --bô?"
,林 太太 啊，話袂當按呢講的。,"Lîm  太太  --ah, uē bē-tàng án-ne kóng --ê."
,我是咧問伊，,"Guá sī teh mn̄g --i ,"
,毋是咧問你。,m̄ sī teh mn̄g --lí.
,我是講，,"Guá sī kóng,"
,若準做伊無佮意彼个人，,"nā-tsún tsò i bô kah-ì hit ê lâng,"
,啊伊予你大腹肚生囝，,"ah i hōo lí tuā-pak-tóo senn-kiánn,"
,按呢，,"án-ne,"
,你毋免來揣我啊，,"lí m̄-bián lâi tshuē guá --ah,"
,啊你直接去派出所告伊強姦就好矣啊。,ah lí ti̍t-tsiap khì phài-tshut-sóo kò i kiông-kan tō hó --ah --ah.
,喂！,Eh!
,嗯！,Mh!
,所以你有佮意伊啦？,Sóo-í lí ū kah-ì --i --lah?
,嗯！,Mh!
,若按呢，,"Nā án-ne,"
,你哪會敢來揣我？,lí ná ē kánn lâi tshuē guá?
,啊你明明知影伊有某，,"Ah lí bîng-bîng tsai-iánn i ū bóo,"
,啊你閣佮伊生囝！,ah lí koh kah i senn-kiánn!
,按呢，,"Án-ne,"
,應該是換我去告你啊，,"ing-kai sī uānn guá khì kò --lí --ah,"
,告你妨害家庭，,"kò lí hông-hāi ka-tîng,"
,敢毋是？,kám m̄ sī?
,哥！,Ko!
,啊你共講啦！,Ah lí kā kóng --lah!
,毋是我欲來的啦，,"M̄ sī guá beh lâi --ê --lah,"
,是伊叫我來的。,sī i kiò guá lâi --ê.
,伊叫你來的喔？,I kiò lí lâi --ê --ooh?
,伊按怎講？,I án-tsuánn kóng?
,伊講乎，,"I kóng --honnh,"
,這款代誌攏是你咧處理的。,tsit khuán tāi-tsì lóng sī lí teh tshú-lí --ê.
,是啦，,"Sī --lah,"
,以前攏是我咧處理啦。,í-tsîng lóng sī guá leh tshú-lí --lah.
,伊負責四界掖種，,"I hū-tsik sì-kè iā-tsíng,"
,我負責收尾。,guá hū-tsik siu-bué.
,猶毋過這馬我忝矣，,"Iáu-m̄-koh tsit-má guá thiám --ah,"
,我無力矣。,guá bô-la̍t --ah.
,喂！,Eh!
,啊無你這馬的意思是按怎？,Ah-bô lí tsit-má ê ì-sù sī án-tsuánn?
,這應該是我愛問恁的，,"Tse ing-kai sī guá ài mn̄g --lín --ê,"
,敢毋是？,kám m̄ sī?
,我問你，,"Guá mn̄g --lí,"
,你是欲愛人，,"lí sī beh ài lâng,"
,抑是愛錢？,a̍h-sī ài tsînn?
,你毋免回答我，,"Lí m̄-bián huê-tap guá,"
,無要緊，,"bô iàu-kín,"
,我會使直接共你講，,"guá ē-sái ti̍t-tsiap kā lí kóng,"
,錢，,"tsînn,"
,我無矣。,guá bô --ah.
,為著伊的絕症，,"Uī-tio̍h i ê tsua̍t-tsìng,"
,選舉癌、查某癌，,"suán-kí gâm, tsa-bóo gâm,"
,所有的我攏開了了矣。,sóo-ū--ê guá lóng khai liáu-liáu --ah.
,若愛人，,"Nā ài lâng,"
,你免客氣啦，,"lí bián kheh-khì --lah,"
,你提去用，,"lí the̍h khì īng,"
,啊用歹去家己愛修理喔！,ah īng pháinn--khì ka-kī ài siu-lí --ooh!
,猶閣有，,"iáu-koh ū,"
,你猶閣少年啦，,"lí iáu-koh siàu-liân --lah,"
,千萬毋通用甲退流行，,"tshian-bān m̄-thang īng kah thè liû-hîng,"
,抑是歹歹去矣，,"a̍h-sī pháinn-pháinn--khì --ah,"
,啊才閣捒轉來還我喔！,ah tsiah koh sak tńg--lâi hîng guá --ooh!
,好，,"Hó,"
,你若遐絕乎，,"lí nā hiah tsua̍t --honnh,"
,無要緊，,"bô iàu-kín,"
,阮閣來揣伊，,"gún koh lâi tshuē --i,"
,講乎，,"kóng --honnh,"
,這攏是你講的！,tse lóng sī lí kóng --ê!
,無毋著！,Bô m̄-tio̍h!
,攏我講的，,"Lóng guá kóng --ê,"
,只是講了有較晏矣，,"tsí-sī kóng-liáu ū khah uànn --ah,"
,十幾年前，,"tsa̍p kuí nî tsîng,"
,我就應該愛按呢講矣。,guá tō ing-kai ài án-ne kóng --ah.
,好！,Hó!
