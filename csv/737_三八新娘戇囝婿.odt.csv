Im-tóng,Hàn-jī,Lô-má-jī,Tsing-kui-hàn-jī,Tsing-kui-lô-má-jī
,每一个少年人期待著自由，,"Muí tsi̍t ê siàu-liân-lâng kî-thāi tio̍h tsū-iû,"
,未來人人交著真情動友，,"bī-lâi lâng-lâng kau-tio̍h tsin-tsîng tāng iú,"
,為著怎樣咧？,uī-tio̍h tsuánn-iūnn --leh?
,為著怎樣咧？,Uī-tio̍h tsuánn-iūnn --leh?
,為著怎樣毋知人的心肝，,"Uī-tio̍h tsuánn-iūnn m̄ tsai lâng ê sim-kuann,"
,人的心肝，,"lâng ê sim-kuann,"
,無論如何你我已經一對好情伴，,"bô-lūn lû-hô lí guá í-king tsi̍t tuì hó tsîng-phuānn,"
,你這个好哥哥，,"lí tsit ê hó ko--koh,"
,hi   hi ！,hi   hi !
,今來去𨑨迌，,"Kim lâi khì thit-thô,"
,嘿嘿！,heh heh!
,見見人就散，,"Kiàn kìnn lâng tō suànn,"
,hi   hi ！,hi   hi !
,毋通真早散，,"M̄-thang tsin tsá suànn,"
,嘿嘿！,heh heh!
,按呢我勉強自由自在來消遙，,"Án-ni guá bián-kióng tsū-iû-tsū-tsāi lâi siau-iâu,"
,按呢我通得自由自在來消遙，,"án-ni guá thang-tit tsū-iû-tsū-tsāi lâi siau-iâu,"
,每一个少年人需要著愛情，,"Muí tsi̍t ê siàu-liân-lâng su-iàu tio̍h ài-tsîng,"
,你老的生來猶原真分明，,"lí lāu--ê sinn lâi iu-guân tsin hun-bîng,"
,為著怎樣咧？,uī-tio̍h tsuánn-iūnn --leh?
,為著怎樣咧？,Uī-tio̍h tsuánn-iūnn --leh?
,為著怎樣咧欲來對咱阻礙？,Uī-tio̍h tsuánn-iūnn --leh beh lâi tuì lán tsóo-gāi?
,對咱阻礙，,"Tuì lán tsóo-gāi,"
,無論如何你我應該配合著時代，,"bô-lūn lû-hô lí guá ìng-kai phè-ha̍p tio̍h sî-tāi,"
,你這个好妹妹，,"lí tsit ê hó muē-muē,"
,今來講情話，,"Kim lâi kóng tsîng-uē,"
,嘿嘿！,heh heh!
,若有啥問題，,"Nā ū siánn būn-tê,"
,快樂開心花，,"Khuài-lo̍k khui sim hue,"
,嘿嘿！,heh heh!
,你我當青春糖甘蜜甜來過日，,"lí guá tng tshing-tshun thn̂g-kam-bi̍t-tinn lâi kè-ji̍t,"
,啊啊啊啊，,"Ah ah ah ah,"
,死囡仔，,"sí-gín-á,"
,叫米叫甲這馬猶未轉來，,"kiò bí kiò kah tsit-má á-bē tńg--lâi,"
,嘿！,heh!
,死囡仔，,"Sí-gín-á,"
,足袂差教的，,"tsiok buē tshe-kà --ê,"
,哎喲，,"ai-iō,"
,喔。,ooh.
,你目睭吐癗是毋？,Lí ba̍k-tsiu thóo luî sī --m̄?
,你無看我欲摒糞埽毋？,Lí bô khuànn guá beh piànn pùn-sò --m̄?
,啊！,Ah!
,你罵我吐癗，,"Lí mā guá thóo luî,"
,是你挵著我的呢！,sī lí lòng-tio̍h guá --ê --neh!
,你挵著我的啦！,Lí lòng--tio̍h --guá --ê --lah!
,甲哪我共你挵著？,Kah ná guá kā lí lòng--tio̍h?
,無愛插你。,Bô ài tshap --lí.
,我予你挵lueh 啦！,Guá hōo lí lòng --lueh --lah!
,無愛插你啦！,Bô ài tshap --lí --lah!
,哼！,Hngh!
,喂喂喂啊你門跤口毋免來共我掃掃咧，,"Eh eh eh ah lí mn̂g-kha-kháu m̄-bián lâi kā guá sàu-sàu--leh,"
,按呢會用得是毋？,án-ne ē-īng-eh sī --m̄?
,失禮乎，,"Sit-lé --honnh,"
,予你等真久，,"hōo lí tán tsin kú,"
,你咧受氣是毋？,lí leh siū-khì sī --m̄？
,Mh？,Mh?
,這陣幾點矣？,Tsit-tsūn kuí tiám --ah?
,欸、mh、啊就阮爸爸毋予我出來，,"Eh, mh, ah tō gún pá-pah m̄ hōo guá tshut--lâi,"
,拄才叫我去叫米，,"tú-tsiah kiò guá khì kiò bí,"
,我才偷走出來呢。,guá tsiah thau tsáu --tshut-lâi --neh.
,我也毋是siāng款，,"Guá ā m̄ sī siāng-khuán,"
,阮媽叫我去買菜，,"gún má kiò guá khì bué tshài,"
,我對遮先來的呢。,guá tuì tsia sing lâi --ê --neh.
,Mh、mh。,"Mh, mh."
,行喔！,Kiânn --ooh!
,我米猶未去叫咧。,Guá bí á-bē khì kiò --leh.
,欸，,"Eh,"
,煞袂用得去食麵店仔。,suah bē-īng-eh khì tsia̍h mī-tiàm-á.
,喔mh，,"Ooh mh,"
,啊你菜嘛猶未買轉去。,ah lí tshài mā á-bē bé --tńg-khì.
,免管啦！,Bián kuán --lah!
,愛情比食較好嘛。,Ài-tsîng pí tsia̍h khah hó --mah.
,行喔！,Kiânn --ooh!
,行啦！,Kiânn --lah!
,我先來的呢！,Guá sing lâi --ê --neh!
,人我六點外就來矣呢！,Lâng guá la̍k tiám guā tō lâi --ah --neh!
,喂，,"Eh,"
,逐家照排的嘛，,"ta̍k-ke tsiàu pâi --ê --mah,"
,毋通冤家啦！,m̄-thang uan-ke --lah!
,排就排嘛。,Pâi tiō pâi --mah.
,莫kheh 啦，,"Mài kheh --lah,"
,排隊啦，,"pâi-tuī --lah,"
,恁毋通徛咧遮啦。,lín m̄-thang khiā leh tsia --lah.
,囉死，,"Lō --sí,"
,來，,"lâi,"
,予我看一下，,"hōo guá khuànn --tsi̍t-ē,"
,笑一下啦，,"tshiò --tsi̍t-ē --lah,"
,啊，,"ah,"
,這張批共我挈去。,tsit tiunn phue kā guá khe̍h--khì.
,阮是高中畢業的，,"Gún sī ko-tiong pit-gia̍p --ê,"
,爸母早死誠然自由啦。,pē-bú tsá sí sîng-jiân tsū-iû --lah.
,喂，,"Eh,"
,人我高三畢業的，,"lâng guá ko-sann pit-gia̍p --ê,"
,英語專業讀二年，,"Ing-gí tsuan-gia̍p tha̍k jī nî,"
,三年前死翁，,"sann nî tsîng sí ang,"
,現在獨身的呢。,hiān-tsāi to̍k-sin --ê --neh.
,獨身就去注 Penicillin 啦，,"To̍k-sin tō khì tsù  Penicillin  --lah,"
,獨身咧，,"to̍k-sin --leh,"
,哼！,hngh!
,遐爾嬈，,"Hiah-nī hiâu,"
,啊欲死矣。,ah beh sí --ah.
,莫按呢啦，,"Mài án-ne --lah,"
,批共我挈去看啦、人我獨身啦，,"phue kā guá khe̍h khì khuànn --lah, lâng guá to̍k-sin --lah,"
,人我新來的講，,"lâng guá sin lâi --ê --kóng,"
,看一下啦，,"khuànn --tsi̍t-ē --lah,"
,莫按呢啦，,"mài án-ne --lah,"
,我的先看啦。,guá ê sing khuànn --lah.
,啊！,Ah!
,嘿嘿，,"Heh heh,"
,閣共恁爸踮咧講，,"koh kā lín-pē tiàm --leh --kóng,"
,痟貓。,siáu-niau.
,看啥物！,Khuànn siánn-mih!
,入去，,"Li̍p-khì,"
,行！,kiânn!
,共你講若欲看書就踮咧後房啦，,"Kā lí kóng nā beh khuànn tsu tō tiàm leh āu-pâng --lah,"
,啊你刁工才共我走出去外口彼間，,"ah lí thiau-kang tsiah kā guá tsáu tshut-khì guā-kháu hit king,"
,啊這唌唌一寡痟貓規大堆啦。,ah tse siânn-siânn tsi̍t-kuá siáu-niau kui-tuā-tui --lah.
,啊無怎樣矣啦？,Ah bô tsánn-iūnn --ah --lah?
,喔喔，,"Ooh ooh,"
,曷堪得予你怎樣矣，,"a̍h kham-eh hōo lí tsánn-iūnn --ah,"
,喂，,"eh,"
,你是番仔火枝呢，,"lí sī huan-á-hé-ki --neh,"
,啊彼查某囡仔是汽油呢，,"ah he tsa-bóo gín-á sī khì-iû --neh,"
,啊番仔火枝佮汽油是袂用得做伙的，,"ah huan-á-hé-ki kah khì-iû sī buē-īng-eh tsuè-hé --ê,"
,若做伙是會爆炸喔！,nā tsuè-hé sī ē po̍k-tsà --ooh!
,哼，,"Hngh,"
,啊你若拄好予勾去，,"ah lí nā tú-hó hōo kau --khì,"
,是欲叫恁爸怎樣啦？,sī beh kiò lín-pē tsánn-iūnn --lah?
,入去！,Li̍p-khì!
,喔，,"Ooh,"
,自你予我做囝乎，,"tsū lí hōo guá tsuè kiánn --honnh,"
,今仔日予恁爸拍上忝，,"kin-á-li̍t hōo lín-pē phah siōng thiám,"
,入去！,li̍p-khì!
,哼。,Hngh.
,啊這个門無煞共關咧，,"Ah tsit ê mn̂g bô suah kā kuinn --eh,"
,毋拄好共恁爸挵入來。,m̄ tú-hó kā lín-pē lòng --li̍p-lâi.
,喂喂，,"Eh eh,"
,你是欲去佗位？,lí sī beh khì tó-uī?
,啊，,"Ah,"
,嘿嘿嘿，,"heh heh heh,"
,媽，,"má,"
,欸欲來洗頭鬃啦。,eh beh lâi sé thâu-tsang --lah.
,我予你袂騙咧，,"Guá hōo lí buē phiàn --eh,"
,你一定是欲去揣彼隻痟狗乎，,"lí it-tīng sī beh khìr tshē hit tsiah siáu-káu --honnh,"
,亂來兩字毋免講！,luān-lâi nn̄g jī m̄-bián kóng!
,著愛爸母主婚，,"To̍h-ài pē-bú tsú-hun,"
,愛就有人格的人介紹，,"ài tō ū lîn-keh ê lâng kài-siāu,"
,對方查埔曷毋知熊抑虎，,"tuì-hong ta-poo a̍h m̄ tsai hîm ah hóo,"
,亂亂交。,luān luān kau.
,媽，,"Má,"
,人這是區公所的 盧 先生介紹的，,"lâng tse sī khu-kong-sóo ê  Lôo  --sian-sinn kài-siāu --ê,"
,人偌斯文咧，,"lâng guā su-bûn --leh,"
,內才也好，,"lāi-tsâi iā hó,"
,啊外才乎偌好咧，,"ah guā-tsâi --honnh guā hó --leh,"
,媽媽，,"má-mah,"
,你若看著乎你一定會佮意。,lí nā khuànn--tio̍h --honnh lí it-tīng ē kah-ì.
,亂亂講，,"Luān luān kóng,"
,袂見笑，,"bē-kiàn-siàu,"
,入去！,li̍p-khìr!
,Mh。,Mh.
,死！,Sí!
,我是欠你死人債毋？,Guá sī khiàm lí sí-lâng-tsè --m̄?
,別人毋去挵，,"Pa̍t-lâng m̄ khì lòng,"
,啊干焦欲來挵我，,"ah kan-na beh lâi lòng --guá,"
,唅？,hannh?
,第五 擺矣呢，,"Tē-gōo  pái --ah --nih,"
,啊你哪會別位仔毋行，,"ah lí ná ē pa̍t-uī-á m̄ kiânn,"
,偏偏仔欲行我遮？,phian-phian-á beh kiânn guá tsia?
,路是公家的，,"Lōo sī kong-ka --ê,"
,我怎樣袂用得行咧？,guá tsánn-iūnn bē-īng-eh kiânn --leh?
,喂，,"Eh,"
,啊這是我的門跤口呢！,ah tse sī guá ê mn̂g-kha-kháu --neh!
,毋免加講話啦，,"M̄-bián ke kóng-uē --lah,"
,麵粉賠來。,mī-hún puê --lâi.
,嘿嘿，,"Heh heh,"
,洗衫仔錢共我提來。,sé-sann-á tsînn kā guá the̍h --lâi.
,痟狗，,"Siáu-káu,"
,無愛插你。,bô ài tshap --lí.
,哼，,"Hngh,"
,毋成貓，,"m̄-tsiânn-niau,"
,哼，,"hngh,"
,啊。,ah.
,阿伯啊，,"A-peh --ah,"
,緣投仔先有佇咧無？,iân-tâu-á-sian ū tī --eh --bô?
,嘿嘿，,"Heh heh,"
,有啦！,ū --lah!
,喂恁遮痟貓啊，,"Eh lín tsia siáu-niau --ah,"
,恁若食恁爸這支飽才共我恬去。,lín nā tsia̍h lín-pē tsit ki pá tsiah kā guá tiām--khì.
,這是大路，,"Tse sī tuā-lōo,"
,你共阮拍怎樣？,lí kā gún phah tsuánn-iūnn?
,拍恁偷看阮厝內面啦。,Phah lín thau khuànn gún tshù lāi-bīn --lah.
,哼，,"Hngh,"
,你若驚人看乎，,"lí nā kiann lâng khuànn --honnh,"
,袂曉攏圍圍起來。,bē-hiáu lóng uî-uî --khí-lâi.
,石頭狗！,Tsio̍h-thâu káu!
,石頭狗？,Tsio̍h-thâu káu?
,欸，,"Eh,"
,啊你才共我改名啦？,ah lí tsiah kā guá kái-miâ --lah?
,啊恁爸叫做 石  阿狗 啦！,Ah lín-pē kiò-tsuè  Tsio̍h   A-káu  --lah!
,干焦石頭狗啦！,Kan-na tsio̍h-thâu káu --lah!
,又閣石頭狗，,"Iū-koh tsio̍h-thâu káu,"
,啊好，,"ah hó,"
,哎喲，,"ai-iō,"
,嘿嘿莫走啦！,heh heh mài tsáu --lah!
,好，,"Hó,"
,恁爸絕對欲共圍圍起來，,"lín-pē tsua̍t-tuì beh kā uî-uî --khí-lâi,"
,哼，,"hngh,"
,哼哼！,hngh hngh!
,開門喔！,Khui-mn̂g --ooh!
,開門喔！,Khui-mn̂g --ooh!
,開、哪會無關啊？,"Khui, ná ē bô kuinn --ah?"
,有人佇咧無？,Ū lâng tī--leh --bô?
,有人佇咧無啊？,Ū lâng tī--leh --bô --ah?
,我來矣啦。,Guá lâi --ah --lah.
,啊你哪會到這馬才來啦？,Ah lí ná ē kàu tsit-má tsiah lâi --lah?
,啊你昨昏就叫我去買一寡料，,"Ah lí tsa-hng tiō kiò guá khì bé tsi̍t-kuá liāu,"
,我去吩咐啦。,guá khì huan-hù --lah.
,喔。,Ooh.
,今欲修理佗位啊？,Tann beh siu-lí tó-uī --ah?
,啊你綴我來。,Ah lí tè guá lâi.
,乎乎乎。,Honnh honnh honnh.
,喂你遮的窗仔門乎攏共釘釘起來。,Eh lí tsia-ê thang-á-mn̂g --honnh lóng kā tìng-tìng --khí-lâi.
,喔、喔。,"Ooh, ooh."
,啊這个大門乎閣共釘較懸咧。,Ah tsit ê tuā-mn̂g --honnh koh kā tìng khah kuân --leh.
,喔、喔、喔。,"Ooh, ooh, ooh."
,欸，,"Eh,"
,啊遮攏共釘釘起來。,ah tsia lóng kā tìng-tìng --khí-lâi.
,啊人講無窗仔門較濟較通風，,"Ah lâng kóng bô thang-á-mn̂g khah tsuē khah thang-hong,"
,啊你全部攏共釘起來，,"ah lí tsuân-pōo lóng kā tìng --khí-lâi,"
,欲對佗出入？,beh tuì tó tshut-li̍p?
,啊若毋拄好，,"Ah nā m̄-tú-hó,"
,彼彼。,he he.
,彼啥物？,He siánn-mih?
,彼彼，,"He he,"
,彼就當咧燒螺。,he tiō tng-teh sio lê.
,燒你去死啦！,Sio lí khì sí --lah!
,你毋知啦，,"Lí m̄ tsai --lah,"
,這馬一寡當夠水的遐的痟貓乎，,"tsit-má tsi̍t-kuá tng kàu-tsuí ê hia-ê siáu-niau --honnh,"
,in欲來勾阮後的啦，,"in beh lâi kau gún hāu--ê --lah,"
,啊我遮的若無攏共釘釘起來袂用得啦。,ah guá tsia-ê nā-bô lóng kā tìng-tìng --khí-lâi buē-īng-eh --lah.
,哇！,Uah!
,少年的人氣敢遐喎？,Siàu-liân ê jîn-khì kám hiah ua?
,嘿你毋知囉，,"Heh lí m̄ tsai --looh,"
,有其父必有其子。,iú kî hū pit iú kî tsú.
,有影、有影、有影。,"Ū-iánn, ū-iánn, ū-iánn."
,啥物才好爾爾，,"Siánn-mih tsiah hó niā-niā,"
,阮後的乎若欲予對 臺北 車頭,guán hāu--ê --honnh nā beh hōo uì  Tâi-pak  tshia-thâu
,行到 大橋頭 乎，,"kiânn kàu  Tuā-kiô-thâu  --honnh,"
,彼後面查某囡仔上少綴欲 八 、 九十 个啦。,"he āu-bīn  tsa-bóo gín-á siōng tsió tè beh  pueh ,  káu-tsa̍p  ê --lah."
,喔。,Ooh.
,嘿，,"Heh,"
,啊若欲予伊行到 北投 乎，,"ah nā beh hōo i kiânn kàu  Pak-tâu  --honnh,"
,彼就毋是按呢講。,he tō m̄ sī án-ne kóng.
,若按呢伊後壁行的查某敢一定咧愛恁少爺？,Nā án-ne i āu-piah kiânn ê tsa-bóo kám it-tīng leh ài lín siàu-iâ?
,嘿著nooh！,Hennh tio̍h --nooh!
,阮後生乎有一種吸引查某囡仔的魅力佇咧啦，,"Gún hāu-sinn --honnh ū tsi̍t tsióng khip-ín tsa-bóo gín-á ê bī-li̍k tī--eh --lah,"
,啊若見面乎毋免講話啊一聲就去煞著。,ah nā kìnn-bīn --honnh m̄-bián kóng-uē ah tsi̍t-siann tō khì sannh--tio̍h.
,Mh，,"Mh,"
,敢有影這號代誌？,kám ū-iánn tsit lō tāi-tsì?
,Mh，,"Mh,"
,若無講你毋知啦，,"nā-bô kóng lí m̄ tsai --lah,"
,阮後的自出世乎就著女難。,gún hāu--ê tsū tshut-sì --honnh tō tio̍h lú-lān.
,欸、欸啥物叫做女難啊？,"Eh, eh siánn-mih kiò-tsò lú-lān --ah?"
,阮老的生伊 四 個月啊就過身去矣，,"Gún lāu--ê sinn i  sì  kò gue̍h ah tō kè-sin --khì --ah,"
,啊我一暗乎按呢共搖、搖甲天光乎，,"ah guá tsi̍t àm --honnh án-ne kā iô, iô kah thinn-kng --honnh,"
,搖袂恬，,"iô buē tiām,"
,啊若見著查某囡仔的手乎，,"ah nā kìnn-tio̍h tsa-bóo gín-á ê tshiú --honnh,"
,一聲就恬，,"tsi̍t-siann tō tiām,"
,這就叫做著女難啦。,tse tō kiò-tsuè tio̍h lú-lān --lah.
,總講一句，,"Tsóng-kóng tsi̍t kù,"
,有查某囡仔緣就著啦！,ū tsa-bóo gín-á-iân tō tio̍h --lah!
,嘿嘿嘿，,"Heh heh heh,"
,敢若我咧。,kánn-ná guá --leh.
,敢有影按呢？,Kám ū-iánn án-ni?
,Mh，,"Mh,"
,阮後的乎，,"gún hāu--ê --honnh,"
,是敢若吸石咧，,"sī kánn-ná khip-tsio̍h --eh,"
,啊查某囡仔是敢若歹銅管仔咧，,"ah tsa-bóo gín-á sī kánn-ná pháinn-tâng-kóng-á --leh,"
,啊離開 六 尺遠喔，,"ah lī-khui  la̍k  tshioh hn̄g --ooh,"
,毋免講話，,"m̄-bián kóng-uē,"
,啊就按呢 khi-li-khong-long 、 khi-li-khong-long ，,"ah tō án-ne  khi-li-khong-long ,  khi-li-khong-long ,"
,khiang ！,khiang !
,石就吸倚來。,Tsio̍h tō khip-uá --lâi.
,爸喔！,Pâ --ooh!
,喂喂喂，這隻貓母是彼 四 斤烏糖共人換來的呢，,"Eh eh eh, tsit tsiah niau-bú sī hit  sì  kun oo-thn̂g kā lâng uānn --lâi --ê --neh,"
,無你是欲共摔予死是毋？,bô lí sī beh kā siak hōo sí sī --m̄?
,我咧後壁房看書，,"Guá leh āu-piah-pâng khuànn tsu,"
,對喙䫌一直共你舐落，,"tuì tshuì-phé it-ti̍t kā lí tsīnn --lo̍h,"
,唉。,haih.
,嘿嘿嘿，,"Heh heh heh,"
,你有聽咧無，,"lí ū thiann --leh --bô,"
,毋是干焦人喔，,"m̄ sī kan-na lâng --ooh,"
,連這隻貓母乎就會去煞著伊喔，,"liân tsit tsiah niau-bú --honnh tō ē khì sannh--tio̍h i--ooh ,"
,嘿嘿。,heh heh.
,欸，,"Eh,"
,我毋相信啥物叫做女難喔、魅力喔。,"guá m̄ siong-sìn siánn-mih kiò-tsò lú-lān --ooh, bī-li̍k --ooh."
,喂喂喂喂你若毋相信乎，,"Eh eh eh eh lí nā m̄ siong-sìn --honnh,"
,叫恁牽手的來共伊試看覓咧。,kiò lín khan-tshiú--ê lâi kā i tshì --khuànn-māi --leh.
,噓！,Si!
,阮牽手 四 个囡仔矣，,"Gún khan-tshiú  sì  ê gín-á --ah,"
,哪會去愛彼號少年的？,ná ē khì ài hit lō siàu-liân--ê?
,嘿嘿嘿嘿。,Heh heh heh heh.
,木師的啊，,"Ba̍k-sai--ê --ah,"
,有翁有囝綴人走的乎是誠濟喔！,ū ang ū kiánn tè-lâng-tsáu --ê --honnh sī tsiânn tsuē --ooh!
,阿木啊，,"A-bo̍k --ah,"
,你的便當啦！,lí ê piān-tong --lah!
,喂 阿狗 伯仔。,Eh  A-káu  peh-á.
,今你是？,Tann lí sī?
,啊，,"Ah,"
,啊就較早蹛佇恁隔壁彼个 菊花仔 啦。,ah tō khah-tsá tuà tī lín keh-piah hit ê  Kiok-hue--á  --lah.
,喔，,"Ooh,"
,就是 阿花仔 喔！,tō sī  A-hue--á  --ooh!
,哈哈哈哈、嘿嘿嘿嘿！,"Hah hah hah hah,  heh heh heh heh."
,啊 阿狗 姆仔咧？,Ah  A-káu  ḿ--á --leh?
,早就死去矣，,"Tsá tō sí--khì --ah,"
,唉！,haih!
,抑彼个咧？,Iah hit ê --leh?
,嘿，,"Heh,"
,就細漢你抱有著彼个 文德仔 啦。,tō sè-hàn lí phō ū tio̍h hit ê  Bûn-tik--á  --lah.
,唅，,"Hannh,"
,哎喲 文德仔你 哪變甲遮大漢喔！,ai-iō  Bûn-tik--á  lí ná pìnn kah tsiah tuā-hàn --ooh!
,哎喲，,"Ai-iō,"
,啊閣生做真媠喔，,"ah koh sinn-tsò tsin suí --ooh,"
,啊閣緣投喔！,ah koh iân-tâu --ooh!
,喂喂喂木師啊，,"Eh eh eh ba̍k-sai --ah,"
,你看恁牽手的，,"lí khuànn lín khan-tshiú--ê,"
,你看啦。,lí khuànn --lah.
,喂喂喂哎喲、哎喲、哎喲喂啊，,"Eh eh eh ai-iō, ai-iō, ai-iō-uê-ah,"
,喔！,ooh!
,喂喂喂喂喂喂你咧創啥物啦？,Eh eh eh eh eh eh lí leh tshòng siánn-mih --lah?
,喂，,"Eh,"
,少爺是細漢我抱有著的呢，,"siàu-iâ sī sè-hàn guá phō ū tio̍h --ê --neh,"
,啊閣是舊厝邊，,"ah koh sī kū tshù-pinn,"
,啊我佮伊講幾句仔，,"ah guá kah i kóng --kuí-kù-á,"
,啊你是咧搝怎樣啦？,ah lí sī leh giú tsuánn-iūnn --lah?
,哎喲喂、哎喲、哎喲。,"Ai-iō-uê, ai-iō, ai-iō."
,師的啊，,"Sai--ê --ah,"
,注意喔，,"tsù-ì --ooh,"
,恁太太彼目尾一直咧使對阮後的彼角勢去喔！,lín thài-thài he ba̍k-bé it-ti̍t leh sái uì gún hāu--ê hit kak-sì khì --ooh!
,抑無你是咧看啥物啦？,Iah-bô lí sī leh khuànn siánn-mih --lah?
,Mh、喂，,"Mh, eh,"
,啊你哪會遐無理啊？,ah lí ná ē hiah bô-lí --ah?
,啊倚袂倚得，,"Ah uá bē uá--lit,"
,連看也袂用得啦！,liân khuànn ā buē-īng-lit --lah!
,看毋就用正面，,"Khuànn m̄ tō iōng tsiànn-bīn,"
,用咧使目尾的。,iōng leh sái-ba̍k-bé --ê.
,啊，,"Ah,"
,啊你就知影我挩窗，,"ah lí tō tsai-iánn guá thuah-thang,"
,坦斜毋才看有，,"thán-tshua̍h m̄-tsiah khuànn-ū,"
,啊你叫我看正面。,ah lí kiò guá khuànn tsiànn-bīn.
,阿狗 伯仔，,"A-káu  peh--á,"
,毋是啦，,"m̄ sī --lah,"
,阮牽手就挩窗，,"gún khan-tshiú tō thuah-thang,"
,伊看攏嘛就按呢，,"i khuànn lóng mā tiō án-ne,"
,按呢才看有啦，,"án-ne tsiah khuànn-ū --lah,"
,毋是咧使目尾。,m̄ sī leh sái-ba̍k-bé.
,注意是無蝕本喔！,Tsù-ì sī bô si̍h-pún --ooh!
,德的 啊，,"Tik--ê  --ah,"
,德的 啊，,"Tik--ê  --ah,"
,灶跤的飯毋就去共我看覓一下。,tsàu-kha ê pn̄g m̄ tō khì kā guá khuànn-māi --tsi̍t-ē.
,好，,"Hó,"
,我來看覓。,guá lâi khuànn-māi.
,今你嘛好轉去矣。,Tann lí mā hó tńg--khì --ah.
,阿狗 伯仔，,"A-káu  peh--á,"
,才來去𨑨迌啦！,tsiah lâi khì tshit-thô --lah!
,喔喔喔喔喔。,Ooh ooh ooh ooh ooh.
,喂，,"Eh,"
,按呢試一下予你看覓，,"án-ne tshì --tsi̍t-ē hōo lí khuànn-māi,"
,你毋就欲相信囉。,lí m̄ tō beh siong-sìn --looh.
,嘿嘿。,Heh heh.
,喂喂，,"Eh eh,"
,啊今毋好欲動工矣。,ah tann m̄-hó beh tāng-kang --ah.
,啊有影乎。,Ah ū-iánn --honnh.
,今這是啥物味啊？,Tann tse sī siánn-mih bī --ah?
,德的 啊，,"Tik--ê  --ah,"
,去矣，,"khì --ah,"
,按呢喔。,án-ne --ooh.
,是去啥物啊？,Sī khì siánn-mih --ah?
,阮後生閣去予旋去矣。,Gún hāu-sinn koh khì hōo suan khì --ah.
,喂，,"Eh,"
,拜託咧，,"pài-thok --eh,"
,來共我鬥揣。,lâi kā guá tàu tshē.
,我猶未修理咧。,Guá á-buē siu-lí --leh.
,彼無要緊啦，,"He bô iàu-kín --lah,"
,緊啦，,"kín --lah,"
,行！,kiânn!
,喂喂喂你對彼爿，,"Eh eh eh lí tuì hit pîng,"
,啊我對這爿。,ah guá tuì tsit pîng.
,我無愛，,"Guá bô ài,"
,彼爿較遠，,"hit pîng khah hn̄g,"
,我無愛。,guá bô ài.
,抑無我對彼爿，,"Ah-bô guá tuì hit pîng,"
,啊你對這爿啦。,ah lí tuì tsit pîng --lah.
,啊好好好。,Ah hó hó hó.
,喔，,"Ooh,"
,看你共恁爸走佗去？,khuànn lí kā lín-pē tsáu tó khì?
,等咧！,Tán --leh!
,創啥？,Tshòng siánn?
,失禮，,"Sit-lé,"
,失禮，,"sit-lé,"
,看毋著人啦！,khuànn m̄-tio̍h lâng --lah!
,亂來，,"Luān lâi,"
,哼！,hngh!
,喂，,"Eh,"
,好矣啦、好矣啦、好矣啦！,"hó --ah --lah, hó --ah --lah, hó --ah --lah!"
,較閃咧。,Khah siám --leh.
,今恁共拍怎樣啦？,Tann lín kā phah tsánn-iūnn --lah?
,你毋是咧喝賊毋？,Lí m̄ sī leh huah tsha̍t --m̄?
,哎喲，,"Ai-iō,"
,哪會按呢共拍啦？,ná ē án-ne kā phah --lah?
,賊仔毋拍？,Tsha̍t-á m̄ phah?
,賊仔毋就拍，,"Tsha̍t-á m̄ tiō phah,"
,抑無你喝掠？,ia̍h-bô lí huah lia̍h?
,哎喲，,"Ai-iō,"
,毋是啦，,"m̄ sī --lah,"
,這是阮囝啦，,"tse sī gún kiánn --lah,"
,我就欲叫伊轉去，,"guá tō beh kiò i tńg--khì,"
,伊毋轉去，,"i m̄ tńg--khì,"
,啊我毋才喝掠啊。,ah guá m̄-tsiah huah lia̍h --ah.
,失禮、失禮、失禮、失禮！,"Sit-lé, sit-lé, sit-lé, sit-lé!"
,哎喲、哎喲！,"Ai-iō, āi-io!"
,啊是有要緊無？,Ah sī ū iàu-kín --bô?
,喔、嗯、喔、哎喲、喔、哎喲、哎喲！,"Ooh, mh, ooh, āi-iō, ooh, āi-iō, āi-iō!"
,石 先生，,"Tsio̍h  sian-sinn ,"
,咱若欲做爸仔囝乎，,"lán nā beh tsuè pē-á-kiánn --honnh,"
,你就較好款待一下，,"lí tō khah hó khuán-thāi --tsi̍t-ē,"
,啊⿰昨昏為著你啊，,"ah tsa̋ng uī-tio̍h lí --ah,"
,窗仔門攏無釘，,"thang-á-mn̂g lóng bô tìng,"
,做木師的工錢就按呢了一工去矣啦。,tsuè ba̍k-sai ê kang-tsînn tō án-ne liáu tsi̍t kang khì --ah --lah.
,今我欲來去買菜啦，,"Tann guá beh lâi-khì bué tshài --lah,"
,今厝內面就小可拜託一下嘿，,"tann tshù-lāi-bīn tō sió-khuá pài-thok --tsi̍t-ē --heh,"
,唉！,haih!
,哎喲、喔、哎喲！,"Ai-iō, ooh, āi-iō!"
,啊著愛買一下仔消炎藥仔轉來予你食無？,Ah to̍h-ài bé tsi̍t-ē-á siau-iām io̍h-á tńg--lâi hōo lí tsia̍h --bô?
,多謝喔，,"To-siā --ooh,"
,予你真多謝，,"hōo lí tsin to-siā,"
,哎喲！,ai-iō!
,Mh，,"Mh,"
,猶有無？,iá ū --bô?
,哼，,"Hngh,"
,mh呸血喔，,"mh phuì-hueh --ooh,"
,有影，,"ū-iánn,"
,啊！,ah!
,雞籠，,"Ke-lâng,"
,啊藏咧棉被內，,"ah tshàng leh mî-phē-lāi,"
,予阮老爸叫是我咧睏，,"hōo gún lāu-pē kiò-sī guá leh khùn,"
,嘿嘿！,heh heh!
,喂，,"Eh,"
,啊面哪會按呢？,ah bīn ná ē án-ne?
,面喔，,"Bīn --ooh,"
,假的啦！,ké --ê --lah!
,行！,Kiânn!
,喂喂 文德仔 ，,"Eh eh  Bûn-tik-- á,"
,你欲走佗啊？,lí beh tsáu tó --ah?
,喂，,"Eh,"
,文德仔 ，,"Bûn-tik--á ,"
,欲走佗去？,beh tsáu tó khì?
,計程車、計程車。,"Kè-tîng-tshia, kè-tîng-tshia."
,共恁爸擋咧，,"Kā lín-pē tòng --leh,"
,擋咧、擋咧、擋咧，,"tòng --leh, tòng --leh, tòng --leh,"
,計程車毋通駛，,"kè-tîng-tshia m̄-thang sái,"
,毋通駛去，,"m̄-thang sái --khì,"
,擋咧！,tòng --leh!
,喂，,"Eh,"
,三輪車，,"sann-lián-tshia,"
,喂緊緊緊。,eh kín kín kín.
,坐予好。,Tsē hōo hó.
,較緊咧，,"Khah kín --leh,"
,喔！,ooh!
,你、你誠夭壽。,"Lí, lí tsiânn iáu-siū."
,今你是按怎？,Tann lí sī án-nuá?
,看你坐咧車頂，,"Khuànn lí tsē leh tshia-tíng,"
,啊你哪會坐咧塗跤？,ah lí ná ē tsē leh thôo-kha?
,啊你共我。,Ah lí kā guá.
,失禮失禮，,"Sit-lé sit-lé,"
,緊咧緊咧，,"kín --leh kín --leh,"
,坐予好喔。,tsē hōo hó --ooh.
,緊咧緊咧。,Kín --leh kín --leh.
,喔好。,Ooh hó.
,喂喂喂，,"Eh eh eh,"
,啊今毋就較緊咧，,"ah tann m̄ tō khah kín --leh,"
,你才擋踮咧遮？,lí tsiah tòng tiàm leh tsia?
,你無看彼紅燈是無？,Lí bô khuànn he âng-ting sī --bô?
,哎喲，,"Ai-iō,"
,凊彩，,"tshìn-tshái,"
,予去啦！,hōo khì --lah!
,紅燈是欲怎樣過啦？,Âng-ting sī beh tsuánn-iūnn kuè --lah?
,哎喲！,Ai-iō!
,你欲買我的老命是毋啦！,Lí beh bué guá ê lāu-miā sī --m̄ --lah!
,失禮失禮，,"Sit-lé sit-lé,"
,失禮啦失禮啦！,sit-lé --lah sit-lé --lah!
,偌濟啦？,Guā-tsē --lah?
,二十 箍。,Jī-tsa̍p  khoo.
,唅？,Hannh?
,你欲搶我諾。,Lí beh tshiúnn --guá --hioh.
,拖遐爾遠矣呢！,Thua hiah-nī hn̄g --ah --neh!
,遮。,Tsia.
,多謝、多謝。,"To-siā, to-siā."
,哎喲。,Ai-iō.
,喂，,"Eh,"
,拜託咧你火小借我引一下好毋？,pài-thok --eh lí hé sió tsioh guá ín --tsi̍t-ē hó --m̄?
,Mh。,Mh.
,多謝乎。,To-siā --honnh.
,嘿嘿 石 先生，,"Heh heh  Tsio̍h  sian-sinn,"
,著矣乎！,tio̍h --ah --honnh!
,擋咧！,Tòng --leh!
,共恁爸攄倒轉來，,"Kā lín-pē lu tò-tńg--lâi,"
,起來，,"khí--lâi,"
,若無是欲喝掠喔。,nā-bô sī beh huah lia̍h --ooh.
,好啦好啦，,"Hó --lah hó --lah,"
,爸，,"pâ,"
,你毋通喝掠。,lí m̄-thang huah lia̍h.
,轉來！,Tńg--lâi!
,欸，,"Eh,"
,啊你是佗位仔的痟貓唅？,ah lí sī tó-uī-á ê siáu-niau --hannh?
,啊恁爸欲晟一个囝甲成人啊，,"Ah lín-pē beh tshiânn tsi̍t ê kiánn kah tsiânn-lâng --ah,"
,喂無遐爾簡單呢！,eh bô hiah-nī kán-tan --neh!
,哇，,"Uah,"
,你隨便就欲共勾去喔。,lí suî-piān tō beh kā kau--khì --ooh.
,喂抑無你是欲買我的老命是毋？,Eh ah-bô lí sī beh bué guá ê lāu-miā sī --m̄?
,哼，,"Hngh,"
,行！,kiânn!
,文德 ，,"Bûn-tik ,"
,啊我咧？,ah guá --leh?
,你喔，,"Lí --ooh,"
,欸我教你啦，,"eh guá kà --lí --lah,"
,你去中央市場魚街仔乎，,"lí khì Tiong-iong tshī-tiûnn hî ke-á --honnh,"
,啊咧參咧喝，,"ah leh tsham leh huah,"
,連鞭就銷去喔。,liâm-mi tō siau--khì --ooh.
,哼，,"Hngh,"
,mh。,mh.
,貴枝仔 。,Kuì-ki-á .
,轉來！,Tńg--lâi!
,我也欲做老爸，,"Guá ā beh tsuè lāu-pē,"
,也欲做老母，,"ā beh tsuè lāu-bú,"
,按呢猶閣咧予你無歡喜。,án-ne á-koh leh hōo lí bô huann-hí.
,嘿嘿嘿，,"Heh heh heh,"
,喂做爸仔囝乎這相欠債啦，,"eh tsuè pē-á-kiánn --honnh tse sio khiàm-tsè --lah,"
,啊你若是無歡喜乎，,"ah lí nā-sī bô huann-hí --honnh,"
,咱後世人才來換做朋友啦，,"lán āu-sì-lâng tsiah lâi uānn tsuè pîng-iú --lah,"
,嘿嘿嘿嘿嘿嘿，,"heh heh heh heh heh heh,"
,欸？,eh?
,後的啊，,"Hāu--ê --ah,"
,啊，,"ah,"
,去矣！,khì --ah!
,著，,"Tio̍h,"
,一定是閣走去揣彼隻痟貓矣，,"it-tīng sī koh tsáu khì tshē hit tsiah siáu-niau --ah,"
,mh，,"mh,"
,啊好好好。,ah hó hó hó.
,啊啊！,Ah ah!
,喔、喔。,"Ooh, ooh."
,啊！,Ah!
,啊！,Ah!
,文德 、 文德 。,"Bûn-tik ,  Bûn-tik ."
,文德 ，,"Bûn-tik ,"
,阮媽無佇咧，,"gún má bô tī--leh,"
,緊入來去。,kín ji̍p--lâi-khì.
,有影喔？,Ū-iánn --ooh?
,遐坐啦。,Hia tsē --lah.
,這塊布是 香港 提轉來的，,"Tsit tè pòo sī  Hiong-káng  the̍h --tńg-lâi --ê,"
,我送你。,guá sàng --lí.
,貴枝 啊、 貴枝 啊。,"Kuì-ki  --ah,  Kuì-ki  --ah."
,害矣！,Hāi --ah!
,阮媽媽轉來矣。,Gún má-mah tńg--lâi --ah.
,啊今欲怎樣啦？,Ah tann beh tsánn-iūnn --lah?
,小覕咧。,Sió bih --leh.
,貴枝 啊。,Kuì-ki  --ah.
,覕咧房間。,Bih leh pâng-king.
,喂喂喂，,"Eh eh eh,"
,房間袂用得，,"pâng-king buē-īng-eh,"
,去灶跤，,"khì tsàu-kha,"
,灶跤佇遐，,"tsàu-kha tī hia,"
,較緊咧，,"khah kín --leh,"
,較緊咧。,khah kín --leh.
,哎喲、喔喔！,"Ai-iō, ooh ooh!"
,哎喲哎喲！,Ai-iō ai-iō!
,是怎樣哪會暗摸摸？,Sī-tsánn-iūnn ná ē àm-bong-bong?
,啊就電火害去啦。,Ah tō tiān-hé hāi--khì --lah.
,啊拄才才好好的，,"Ah tú-tsiah tsiah hó-hó--ê,"
,怎樣會害去？,tsánn-iūnn ē hāi--khì?
,這陣才熄去的。,Tsit-tsūn tsiah sit--khì--ê.
,啊手電袂⿰曉通去夯來是毋。,Ah tshiú-tiān bē-hiáng khì giâ--lâi sī --m̄.
,我毋知影囥佇佗？,Guá m̄ tsai-iánn khǹg tī tó?
,誠無路用喔！,Tsiânn bô-lōo-īng --ooh!
,廳裡顧予伊好，,"Thiann--e kòo hōo i hó,"
,暗暗毋拄好賊仔入來。,àm-àm m̄ tú-hó tsha̍t-á ji̍p--lâi.
,媽！,Má!
,是怎樣？,Sī-tsuánn-iūnn?
,Eh，,"Eh,"
,無啦。,bô --lah.
,啊喲，,"Ah-iō,"
,彼啥物人共我唚落？,he siánn-mih lâng kā guá tsim --lo̍h?
,Eh，,"Eh,"
,我啦。,guá --lah.
,亂來。,Luān lâi.
,啊就暗摸摸我驚。,Ah tō àm-bong-bong guá kiann.
,厝內面家己的咧驚啥貨？,Tshù lāi-bīn ka-kī ê leh kiann siánn-hè?
,閃！,Siám!
,遐坐。,Hia tsē.
,火就好好啊，,"Hé tō hó-hó --ah,"
,按呢看著鬼。,án-ne khuànn-tio̍h kuí.
,啊就家己熄去，,"Ah tō ka-kī sit--khì,"
,我嘛毋知影。,guá mā m̄ tsai-iánn.
,欸？,Eh?
,啊甲有這塊布？,Ah kah ū tsit tè pòo?
,Eh，,"Eh,"
,阮朋友對 香港 提轉來送我的啦。,gún pîng-iú tuì  Hiang-káng  the̍h tńg--lâi sàng --guá --ê --lah.
,喔，,"Ooh,"
,啊，,"ah,"
,哎喲閣真好看喔！,āi-iō koh tsin hó-khuànn --ooh!
,媽，,"Má,"
,這塊布有媠乎？,tsit tè pòo ū suí --honnh?
,有啦！,Ū --lah!
,花頭閣明甲，,"Hue-thâu koh bîng kah,"
,清清清。,tshing-tshing-tshing.
,媽，,"Má,"
,你、你徛起來。,"lí, lí khiā --khí-lâi."
,按呢敢好看？,Án-ni kám hó-khuànn?
,我這塊布才送你，,"Guá tsit tè pòo tsiah sàng --lí,"
,予你做。,hōo lí tsò.
,我老大人矣，,"Guá lāu-tuā-lâng --ah,"
,穿這遐爾花敢好看？,tshīng tse hiah-nī hue kám hó-khuànn?
,是怎樣？,Sī-tsánn-iūnn?
,無。,Bô.
,你看。,Lí khuànn.
,敢好看是毋？,Kám hó-khuànn sī --m̄?
,真好看。,Tsin hó-khuànn.
,按怎樣？,Án-tsuánn-iūnn?
,無，,"Bô,"
,真媠。,tsin suí.
,欸，,"Eh,"
,啥人啊？,siánn-lâng --ah?
,欸，,"Eh,"
,咱隔壁彼隻狗啦。,lán keh-piah hit tsiah káu --lah.
,喔！,Ooh!
,隔壁彼隻痟狗喔！,Keh-piah hit tsiah siáu káu --ooh!
,最近咧痟狗母啦！,Tsuè-kūn teh siáu káu-bú --lah!
,一暝透甲hoo-hoo叫喔！,Tsi̍t mî thàu kah hoo-hoo-kiò --ooh!
,痟狗母，,"Siáu káu-bú,"
,痟狗母。,siáu káu-bú.
,你是咧笑我怎樣？,Lí sī leh tshiò guá tsánn-iūnn?
,失禮失禮。,Sit-lé sit-lé.
,老歲仔，,"Lāu-huè-á,"
,你知影失禮兩字按怎寫無？,lí tsai-iánn sit-lé nn̄g jī án-tsuánn siá --bô?
,我掠準是阮後的啦！,Guá lia̍h-tsún sī guán hāu--ê --lah!
,失禮。,Sit-lé.
,啥物啊，,"Siánn-mih --ah,"
,你當做我恁後的啊。,lí tòng-tsò guá lín hāu--ê --ah.
,你小閃邊仔，,"Lí sió siám pinn--á,"
,予我來。,hōo guá lâi.
,失禮啦、失禮啦！,"Sit-lé --lah, sit-lé --lah!"
,毋是刁意故的！,M̄ sī thiau-ì-kòo --ê!
,同情咧啦！,Tông-tsîng --leh --lah!
,失禮。,Sit-lé.
,啊啊啊！,Ah ah ah!
,哎喲、啊。,"Ai-iō, ah."
,嘿爸，,"Heh pâ,"
,你是怎樣啦？,lí sī-tsánn-iūnn --lah?
,喂啊衫哪會澹甲按呢？,Eh ah sann ná ē tâm kah án-ne？
,啊哎喲。,Ah ai-iō.
,爸，,"Pâ,"
,你是怎樣啦？,lí sī-tsánn-iūnn --lah?
,我。,Guá.
,我來叫醫生乎。,Guá lâi kiò i-sing --honnh.
,喂，,"Eh,"
,免叫啦！,bián kiò --lah!
,唅？,Hannh?
,喔毋是開你的錢乎！,Ooh m̄ sī khai lí ê tsînn --honnh!
,我，,"Guá,"
,來，,"lâi,"
,來啦！,lâi --lah!
,好啦！,Hó --lah!
,我問你，,"Guá mn̄g --lí,"
,你⿰下昏暗去佗位？,lí i̋ng-àm khì tó-uī?
,無啊你是毋講是毋？,Bô --ah lí sī m̄ kóng sī --m̄?
,你閣走去揣彼个固執賴你的查某鬼仔乎？,Lí koh tsáu khì tshē hit ê kòo-tsip luā --lí ê tsa-bóo kuí-á --honnh?
,無啊！,Bô --ah!
,無？,Bô?
,明明就查某味查某味，,"Bîng-bîng tō tsa-bóo bī tsa-bóo bī,"
,你閣共我講無。,lí koh kā guá kóng bô.
,唅？,Hannh?
,喂啊你有𤆬去旅社裡創啥貨無？,Eh ah lí ū tshuā khì lú-siā--e tshòng --siánn-e --bô?
,無啊！,Bô --ah!
,好佳哉。,Hó-ka-tsài.
,喂你若欲予恁爸加食幾年仔乎，,"Eh lí nā beh hōo lín-pē ke tsia̍h --kuí-nî-á --honnh,"
,毋通用這步共我變啦，,"m̄-thang iōng tsit pōo kā guá pìnn --lah,"
,去睏，,"khì khùn,"
,去啦！,khì --lah!
,去啦！,Khì --lah!
,喂，,"Eh,"
,喔！,ooh!
,啊叫你去睏，,"Ah kiò lí khì khùn,"
,啊你閣踮遮佇咧。,ah lí koh tiàm tsia tī--leh.
,先生啊先生，,"Sian-sinn --ah sian-sinn,"
,你查水錶是毋？,lí tshâ tsuí-pió sī --m̄?
,是啊。,Sī --ah.
,拜託一下好毋？,Pài-thok --tsi̍t-ē hó --m̄?
,啥物代誌？,Siánn-mih tāi-tsì?
,我有代誌欲入去彼間厝，,"Guá ū tāi-tsì beh ji̍p-khì hit king tshù,"
,我來替你查。,guá lâi thè lí tshâ.
,彼哪會用得。,He ná ē-īng-eh.
,拜託咧啦！,Pài-thok --eh --lah!
,一擺就好。,Tsi̍t pái tiō hó.
,袂用得啦！,Bē-īng-eh --lah!
,袂用得啦！,Bē-īng-eh --lah!
,噓！,Si!
,隨來。,Suî lâi.
,不要動 ，,"不要動 ,"
,啊你乖乖共我踮遐坐。,ah lí kuai-kuai kā guá tiàm hia tsē.
,喂！,Ueh!
,痟貓啊，,"Siáu-niau --ah,"
,你若痟毋知通走乎，,"lí nā siáu m̄ tsai thang tsáu --honnh,"
,我就燃滾水共你淋，,"guá tō hiânn kún-tsuí kā lí lâm,"
,淋甲予你的痟貓毛隨个仔鑢，,"lâm kah hōo lí ê siáu-niau môo suî-ê-á lù,"
,鑢甲變袂曉轉去喔！,lù kah pìnn buē-hiáu tńg--khì --ooh!
,欲創啥貨？,Beh tshòng siánn-hè?
,查水錶啦。,Tshâ tsuí-pió --lah.
,在來都攏查埔的，,"Tsāi-lâi to lóng tsa-poo --ê,"
,哪會變查某的？,ná ē pìnn tsa-bóo --ê?
,Eh，,"Eh,"
,啊就水塔咧換水管，,"ah tō tsuí-thah leh uānn tsuí-kóng,"
,啊查埔攏調出去，,"ah ta-poo lóng tiàu --tshut-khì,"
,換阮查某出來查啦。,uānn gún tsa-bóo tshut-lâi tshâ --lah.
,喔喔喔，,"Ooh ooh ooh,"
,啊今來坐。,ah tann lâi tsē.
,嘿嘿對遮來。,Heh heh uì tsia lâi.
,無啊！,Bô --ah!
,啊你是？,Ah lí sī?
,哎喲！,Ai-iō!
,喔！,Ooh!
,哎喲！,Ai-iō!
,佇咧遮啦！,Tī-leh tsia --lah!
,你這个磅表害去矣，,"Lí tsit ê pōng-pió hāi--khì --ah,"
,會漏呢！,ē lāu --neh!
,喔！,Ooh!
,我都知咧喔！,Guá to tsai --leh --ooh!
,頂个彼个水道錢是加偌濟的呢！,Tíng ê hit ê tsuí-tō tsînn sī ke guā-tsuē --ê --neh!
,恁有phiàn-tsih無唅？,Lín ū phiàn-tsih --bô --hannh?
,有啦，,"Ū --lah,"
,我來夯啦！,guá lâi giâ --lah!
,喔好！,Ooh hó!
,來，,"Lâi,"
,phiàn-tsih啦。,phiàn-tsih --lah.
,阿伯你來，,"A-peh lí lâi,"
,對遮共挾牢咧，,"tuì tsia kā gia̍p-tiâu --leh,"
,毋好放喔！,m̄ hó pàng --ooh!
,我來放水，,"Guá lâi pàng tsuí,"
,看水錶每分鐘行幾轉，,"khuànn tsuí-pió muí hun-tsing kiânn kuí tsuán,"
,按呢毋才會正確。,án-ne m̄-tsiah ē tsìng-khak.
,喔好好好，,"Ooh hó hó hó,"
,彼拜託拜託乎。,he pài-thok pài-thok --honnh.
,挾予牢。,Gia̍p hōo tiâu.
,哇！,Uah!
,哇！,Uah!
,你哪會遮雄啊，,"Lí ná ē tsiah hiông --ah,"
,共恁爸騙去顧磅表，,"kā lín-pē phiàn khì kòo pōng-pió,"
,啊恁才走來踮遮佇咧唚喔！,ah lín tsiah tsáu lâi tiàm tsia tī-leh tsim --ooh!
,喂！,Ueh!
,你是佗位來的痟貓？,Lí sī tó-uī lâi ê siáu-niau?
,講！,Kóng!
,爸，,"Pâ,"
,伊是。,i sī.
,恬去！,Tiām--khì!
,阿伯，,"A-peh,"
,你若毋予我愛，,"lí nā m̄ hōo guá ài,"
,我無法度活落去。,guá bô-huat-tōo ua̍h --lo̍h-khì.
,啊你毋就公園彼隻。,Ah lí m̄ tiō kong-hn̂g hit tsiah.
,是啦！,Sī --lah!
,爸，,"Pâ,"
,阮兩个已經愛甲入骨矣，,"gún nn̄g ê í-king ài kah ji̍p-kut --ah,"
,請你允准好毋，,"tshiánn lí ún-tsún hó --m̄,"
,乎？,honnh?
,袂用得，,"Buē-īng-eh,"
,戀愛結婚絕對不准，,"luân-ài kiat-hun tsua̍t-tuì put-tsún,"
,我共恁講愛情若快燒就快冷。,guá kā lín kóng ài-tsîng nā khuài sio tō khuài líng.
,好，,"Hó,"
,咱來去。,lán lâi-khì.
,等咧，,"Tán --leh,"
,石 先生，,"Tsio̍h  sian-sinn,"
,咱毋知欲去佗位乎？,lán m̄ tsai beh khì tó-uī --honnh?
,欲來去揣阮阿公的新婦啦。,Beh lâi-khì tshuē gún a-kong ê sin-pū --lah.
,恁阿公就阮爸的新婦。,Lín a-kong tō gún pâ ê sin-pū.
,哇！,Uah!
,你就真知影你是恁爸的孤囝，,"Lí tō tsin tsai-iánn lí sī lín pâ ê koo kiánn,"
,啊才欲用一步來共咱咧恐嚇喔！,ah tsiah beh iōng tsi̍t pōo lâi kā lán leh khióng-hat --ooh!
,好，,"Hó,"
,轉去共恁序大人講，,"tńg--khì kā lín sī-tuā-lâng kóng,"
,講我明仔載欲正式來去講親。,kóng guá bîn-á-tsài beh tsìng-sik lâi-khì kóng-tshin.
,啊！,Ah!
,爸，,"Pâ,"
,多謝乎！,to-siā --honnh!
,多謝。,To-siā.
,喂！,Eh!
,等咧啦！,Tán --eh --lah!
,啊你是欲走去佗位啦？,Ah lí sī beh tsáu khì tó-uī --lah?
,遮啦！,Tsia --lah!
,喔遮喔。,Ooh tsia --ooh.
,這間啦！,Tsit king --lah!
,害矣，,"Hāi --ah,"
,來矣。,lâi --ah.
,媽，,"Má,"
,人客來矣。,lâng-kheh lâi --ah.
,內面坐。,Lāi-bīn tsē.
,阿伯，,"A-peh,"
,遐坐。,hia tsē.
,坐遐喔？,Tsē hia --ooh?
,喔！,Ooh!
,媽媽，,"Má-mah,"
,人客來矣。,lâng-kheh lâi --ah.
,罕行。,Hán kiânn.
,阿姆。,A-ḿ.
,Eh，,"Eh,"
,我的小犬仔佮你的千金，,"guá ê siáu-khián-á kah lí ê tshian-kim,"
,啊兩个人就有相意愛，,"ah nn̄g ê lâng tō ū sio ì-ài,"
,所以我今仔日啦才專工欲來,sóo-í guá kin-á-li̍t --lah tsiah tsuan-kang beh lâi
,佮你談談咧啦嘿嘿嘿。,kah lí tâm-tâm--leh --lah heh heh heh.
,毋過我的⿰查某囝真頇顢，,"M̄-koh guá ê tsa̋u-kiánn tsin hân-bān,"
,猶閣，,"iá-koh,"
,mh？,mh?
,啊少年就有佮意，,"Ah siàu-liân tō ū kah-ì,"
,老的就無法度你哪按呢，,"lāu--ê tō bô-huat-tōo lí ná án-ne,"
,所以我今仔日來的目的，,"sóo-í guá kin-á-li̍t lâi ê bo̍k-tik,"
,也會用得佇遮啊。,iā ē-īng-eh tī tsia --ah.
,媽媽。,Má-mah.
,啊哪有這號禮數的啦？,Ah ná ū tsit lō lé-sòo --ê --lah?
,爸！,Pâ!
,放啦！,Pàng --lah!
,你這隻老猴啊，,"Lí tsit tsiah lāu-kâu --ah,"
,你這个路旁屍啊，,"lí tsit ê lōo-pông-si --ah,"
,若你的後生欲娶我的查某囝，,"nā lí ê hāu-sinn beh tshuā guá ê tsa-bóo-kiánn,"
,死就免講。,sí tō bián kóng.
,喂喂啊我若知影講是你,Eh eh ah guá nā tsai-iánn kóng sī lí
,這隻狐狸精生的查某囝乎，,"tsit tsiah hôo-lî-tsinn sinn ê tsa-bóo-kiánn --honnh,"
,你放轎來共我請乎，,"lí pàng kiō lâi kā guá tshiánn --honnh,"
,彼恁爸都無愛來啦！,he lín-pē to bô ài lâi --lah!
,爸。,Pâ.
,毋好啦！,M̄ hó --lah!
,毋好啦！,M̄ hó --lah!
,免閣講啦！,Bián koh kóng --lah!
,行啦！,Kiânn --lah!
,媽媽，,"Má-mah,"
,你就歡喜人來，,"lí tō huann-hí lâng lâi,"
,哪閣⿰共人拍。,ná koh ka̋ng phah.
,這層免講啦！,Tsit tsân bián kóng --lah!
,是怎樣講？,Sī-tsánn-iūnn kóng?
,這个老猴就是 三十 年前放捒恁阿母的獸人啦！,Tsit ê lāu-kâu tō sī  sann-tsa̍p  nî tsîng pàng-sak lín a-bú ê siù-jîn --lah!
,這層免講。,Tsit tsân bián kóng.
,獨一个坐在房間內，,"To̍k tsi̍t ê tsē tsāi pâng-king-lāi,"
,規暝思念你，,"kui mî su-liām lí,"
,想伊情，,"siūnn i tsîng,"
,想伊貌，,"siūnn i māu,"
,不覺珠淚滴，,"put-kak tsu luī tih,"
,心愛的，,"sim-ài--ê,"
,阮今夜，,"gún kim-iā,"
,只好寫批對你來表示，,"tsí-hó siá phue tuì lí lâi piáu-sī,"
,雖然情愛受阻礙，,"sui-liân tsîng-ài siū tsóo-gāi,"
,毋願心空虛。,m̄-guān sim khang-hi.
,獨一个倒在眠床上，,"To̍k tsi̍t ê tó tsāi mn̂g-tshn̂g-siōng,"
,規暝心綿綿，,"kui mî sim mî-mî,"
,只好來吐薰霧露出酸苦味，,"tsí-hó lâi thóo hun bū lōo tshut sng-khóo bī,"
,心愛的，,"sim-ài--ê,"
,阮一定，,"gún it-tīng,"
,賭著意志完成著咱情意，,"tóo-tio̍h ì-tsì uân-sîng tio̍h lán tsîng-ì,"
,雖然自由受束縛，,"sui-liân tsū-iû siū sok-pa̍k,"
,毋願來喪志。,m̄-guān lâi sòng-tsì.
,文德 兄，,"Bûn-tik  hiann,"
,⿰昨昏對你真失禮，,"tsa̋ng tuì lí tsin sit-lé,"
,為著序大人的情怨，,"uī-tio̍h sī-tuā-lâng ê tsîng uàn,"
,做囝兒的人是有口難言，,"tsò kiánn-jî ê lâng sī iú-khió-lân-giân,"
,知影這層代誌了後，,"tsai-iánn tsit tsân tāi-tsì liáu-āu,"
,昨暗規暝攏睏袂去，,"tsa-àm kui mî lóng khùn bē khì,"
,希望你明仔早起 八 點在 淡水河邊 相等，,"hi-bāng lí bîn-á tsái-khí  pueh  tiám tsāi  Tām-tsuí-hô-pinn  sio-tán,"
,我有要緊的話欲對你講。,guá ū iàu-kín ê uē beh tuì lí kóng.
,嘿嘿，,"Heh heh,"
,彼是啥物人寄來的批唅？,he sī siánn-mih lâng kià --lâi ê phue --hannh?
,批？,Phue?
,無咧！,Bô --leh!
,一定是彼隻狐狸精in查某囝寄來的批乎？,It-tíng sī hit tsiah hôo-lî-tsinn in tsa-bóo-kiánn kià lâi ê phue --honnh?
,毋是啦！,M̄ sī --lah!
,嘿，,"Heh,"
,毋管你是抑毋是，,"m̄-kuán lí sī iah m̄ sī,"
,以後愛佮伊斷絕來往。,í-āu ài kah i tuān-tsua̍t lâi-óng.
,是怎樣我著愛佮伊斷絕來往？,Sī-tsánn-iūnn guá to̍h-ài kah i tuān-tsua̍t lâi-óng?
,彼隻狐狸精啊就是 三十 年前,Hit tsiah hôo-lî-tsinn --ah tō sī  sann-tsa̍p  nî tsîng
,來放捒恁、放捒恁爸的人，,"lâi pàng-sak lín, pàng-sak lín pâ ê lâng,"
,莫閣去想伊矣，,"mài koh khì siūnn --i --ah,"
,咱才閣揣別人。,lán tsiah koh tshē pa̍t-lâng.
,我哪就閣去揣別人？,Guá ná tō koh khì tshē pa̍t-lâng?
,入去。,Li̍p-khì.
,文德 兄，,"Bûn-tik  hiann,"
,嘿嘿嘿哼！,heh heh heh hngh!
,今嘛好起來矣，,"Tann mā hó khí--lâi --ah,"
,查某囡仔人睏甲遮爾晏，,"tsa-bóo gín-á-lâng khùn kah tsiah-nī uànn,"
,我遮是無通睏你一世人喔，,"guá tsia sī bô thang khùn lí tsi̍t-sì-lâng --ooh,"
,貴枝 啊！,Kuì-ki  --ah!
,貴枝 啊！,Kuì-ki  --ah!
,貴枝 啊！,Kuì-ki  --ah!
,啊？,Ah?
,親愛的媽媽，,"Tshin-ài ê má-mah,"
,我佮 文德 兄的愛情是千刀難斷，,"guá kah  Bûn-tik  hiann ê ài-tsîng sī tshian-to-lân-tuān,"
,所以我暫時欲來離開這个家庭，,"sóo-í guá tsiām-sî beh lâi lī-khui tsit ê ka-tîng,"
,請媽媽毋免為我來掛念，,"tshiánn má-mah m̄-bián uī guá lâi kuà-liām,"
,再見 ，,"再見 ,"
,不孝女 貴枝 。,put-hàu lú  Kuì-ki .
,這一定是彼个膨肚短命in後生來拐去，,"Tse it-tīng sī hit ê phòng-tōo té-miā in hāu-sinn lâi kuái--khì,"
,我若無來揣伊哪會用得。,guá nā-bô lâi tshē --i ná ē-īng-eh.
,大人啊，,"Tāi-jîn --ah,"
,這間。,tsit king.
,Eh！,Eh!
,創啥？,Tshòng siánn?
,來坐啦！,Lâi tsē --lah!
,閃啦！,Siám --lah!
,Mh？,Mh?
,遐坐啦！,Hia tsē --lah!
,毋知有啥物貴事是毋？,M̄ tsai ū siánn-mih kuì sū sī --m̄?
,因為伊早起去派出所報案，,"In-uī i tsái-khí khì phài-tshut-sóo pò-àn,"
,講你的公子誘拐伊的查某囝走，,"kóng lí ê kong-tsú iú-kuái i ê tsa-bóo-kiánn tsáu,"
,我才欲來問你一下詳細。,guá tsiah beh lâi mn̄g lí tsi̍t-ē siông-sè.
,大人啊！,Tāi-jîn --ah!
,冤枉喔！,Uan-óng --ooh!
,毋免辯解，,"M̄-bián piān-kái,"
,這張就是拐誘的證據。,tsit tiunn tō sī kuái-iú ê tsìng-kù.
,大人啊！,Tāi-jîn --ah!
,這張批乎就是這隻狐狸母in,Tsit tiunn phue --honnh tō sī tsit tsiah hôo-lî bó in
,查某囝寫來予阮後生的啦！,tsa-bóo-kiánn siá lâi hōo gún hāu-sinn --ê --lah!
,你看就知啦，,"Lí khuànn tō tsai --lah,"
,看是in拐阮啊，,"khuànn sī in kuái gún --ah,"
,抑是阮拐伊啊！,iah-sī gún kuái i --ah!
,我才欲揣你討人liooh！,Guá tsiah beh tshē lí thó lâng --liooh!
,欲討就來閣！,Beh thó tō lâi koh!
,啊好好好，,"Ah hó hó hó,"
,來你就來，,"lâi lí tō lâi,"
,來咧驚你，,"lâi leh kiann --lí,"
,按怎？,án-nuá?
,兩位毋通按呢，,"Nn̄g uī m̄-thang án-ne,"
,照這兩張批看起來，,"tsiàu tsit nn̄g tiunn phue khuànn --khí-lâi,"
,in兩个少年的有意愛，,"in nn̄g ê siàu-liân--ê ū ì-ài,"
,一定是恁兩方序大人毋准，,"it-tīng sī lín lióng-hong sī-tuā-lâng m̄-tsún,"
,伊才會走，,"i tsiah ē tsáu,"
,假使in兩个少年的若轉來，,"ká-sú in nn̄g ê siàu-liân--ê nā tńg--lâi,"
,你才來派出所共我講，,"lí tsiah lâi phài-tshut-sóo kā guá kóng,"
,我才共恁調解。,guá tsiah kā lín tiâu-kái.
,好啦！,Hó --lah!
,咱轉來。,Lán tńg--lâi.
,哼！,Hngh!
,才來坐啦！,Tsiah lâi tsē --lah!
,才來坐啦！,Tsiah lâi tsē --lah!
,你哪會遐爾無勇氣啦！,Lí ná ē hiah-nī bô ióng-khì --lah!
,一个查埔人愛一个查某人，,"Tsi̍t ê ta-poo-lâng ài tsi̍t ê tsa-bóo-lâng,"
,也無法度解決這个難關。,ā bô-huat-tōo kái-kuat tsit ê lân-kuan.
,序大人毋肯嘛，,"Sī-tuā-lâng m̄ khíng --mah,"
,哪有辦法？,ná ū pān-huat?
,啊，,"Ah,"
,有矣，,"ū --ah,"
,脫離家庭。,thuat-lī ka-tîng.
,唅？,Hannh?
,為著咱的愛情愛提出勇氣，,"Uī-tio̍h lán ê ài-tsîng ài thê-tshut ióng-khì,"
,努力拍拚，,"nóo-li̍k phah-piànn,"
,建設著咱愛的路。,kiàn-siat tio̍h lán ài ê lōo.
,著愛來揣頭路，,"Tio̍h-ài lâi tshē thâu-lōo,"
,啊著，,"ah tio̍h,"
,咱先來去揣厝。,lán sing lâi-khì tshē tshù.
,啊！,Ah!
,賊！,Tsha̍t!
,無你這个路旁屍短命，,"Bô lí tsit ê lōo-pông-si té-miā,"
,你來欲創啥貨？,lí lâi beh tshòng siánn-hè?
,唅？,Hannh?
,你罵我路旁屍啊，,"Lí mā guá lōo-pông-si --ah,"
,啊若你就是天下間最第一無情的女性。,ah nā lí tō sī thian-hā-kan tsuè tē-it bô-tsîng ê lú-sìng.
,唅？,Hannh?
,唅？,Hannh?
,你講我無情，,"Lí kóng guá bô-tsîng,"
,彼陣對你真純情喔，,"hit-tsūn tuì lí tsin sûn-tsîng --ooh,"
,是你對阮變心，,"sī lí tuì gún piàn-sim,"
,等你 兩  三 年，,"tán lí  nn̄g   sann  nî,"
,閣全然無音訊，,"koh tsuân-liân bô im-sìn,"
,哎喲，,"ai-iō,"
,叫阮怎樣袂對你怨恨。,kiò gún tsuánn-iūnn buē tuì lí uàn-hūn.
,冤枉喔！,Uan-óng --ooh!
,彼陣因為恁阿爸喔，,"Hit-tsūn in-uī lín a-pâ --ooh,"
,看我真無目地，,"khuànn guá tsin bô ba̍k-tē,"
,嫌我瘦卑巴，,"hiâm guá sán-pi-pa,"
,閣毋願予你嫁，,"koh m̄-guān hōo lí kè,"
,哎喲，,"ai-iō,"
,現在你也敢講阮反背。,hiān-tsāi lí iā kánn kóng gún huán-puē.
,彼陣阮爸棄嫌你喔，,"Hit-tsūn gún pâ khì-hiâm --lí --ooh,"
,阮也無愛別人，,"gún iā bô ài pa̍t-lâng,"
,堂堂男子漢，,"tông-tông lâm-tsú-hàn,"
,閣毋知人輕重，,"koh m̄ tsai lâng khin-tāng,"
,哎喲，,"ai-iō,"
,放阮孤 一 个每日怨嘆。,pàng gún koo  tsi̍t  ê muí ji̍t uàn-thàn.
,你共我騙。,Lí kā guá phiàn.
,彼陣阮爸真受氣唷，,"Hit-tsūn gún pâ tsin siū-khì --ioh,"
,逼我佮人結婚，,"pik guá kah lâng kiat-hun,"
,算來恁害我，,"sǹg lâi lín hāi guá,"
,閣顛倒來怨恨，,"koh tian-tò lâi uàn-hūn,"
,哎喲，,"ai-iō,"
,現在無需要共你理論。,hiān-tsāi bô su-iàu kā lí lí-lūn.
,阮囝𤆬來還我較要緊啦！,Gún kiánn tshuā lâi hîng --guá khah iàu-kín --lah!
,查某囝𤆬來還我啦！,Tsa-bóo-kiánn tshuā lâi hâinn --guá --lah!
,Î ？,Î ?
,啊你佮意是毋？,Ah lí kah-ì sī --m̄?
,來啊，,"Lâi --ah,"
,敢會驚你。,kám ē kiann --lí.
,老夭壽骨。,Lāu iáu-siū kut.
,喂，,"Ueh,"
,冤家是毋？,uan-ke sī --m̄?
,毋是啦！,M̄ sī --lah!
,來派出所。,Lâi phài-tshut-sóo.
,阮咧運動啦。,Gún leh ūn-tōng --lah!
,喔，,"Ooh,"
,毋是冤家。,m̄ sī uan-ke.
,毋是啦！,M̄ sī --lah!
,恁囝有倒轉來無？,Lín kiánn ū tò-tńg--lâi --bô?
,無啦，,"Bô --lah,"
,猶未咧。,á-bē --leh.
,恁兩方若較有聯絡咧，,"Lín lióng-hong nā khah ū liân-lo̍k --eh,"
,恁囝一定早一日轉來。,lín kiánn it-tīng tsá tsi̍t ji̍t tńg--lâi.
,阮這馬誠有聯絡咧，,"Gún tsit-má tsiânn ū liân-lo̍k --leh,"
,你看。,lí khuànn.
,按呢真好。,Án-ne tsin hó.
,⿰啥人咧佮你聯絡。,Siáng leh kah lí liân-lo̍k.
,啊我這馬若無按呢講乎，,"Ah guá tsit-má nā bô án-ne kóng --honnh,"
,你就予叫去派出所咧徛喔。,lí tō hōo kiò khì phài-tshut-sóo leh khiā --ooh.
,袂見笑，,"Buē-kiàn-siàu,"
,老夭壽、老夭壽，,"lāu iáu-siū, lāu iáu-siū,"
,閣過來啊！,koh kuè--lâi --ah!
,哎。,Ai.
,阮囝毋知會予彼个查某共伊反背去袂？,Gún kiánn m̄ tsai ē hōo hit ê tsa-bóo kā i huán-puē khì --buē?
,毋知影會變成按呢無？,M̄ tsai-iánn ē piàn-sîng án-ne --bô?
,若是變成按呢，,"Nā-sī piàn-sîng án-ne,"
,阮兜後代的傳承是欲交代予⿰啥人咧？,gún tau āu-tāi ê thuân-sîng sī beh kau-tài hōo siáng --leh?
,阿伯，,"A-peh,"
,阮欲賣你 一百 箍⿰爾爾呢。,gún beh bē lí  tsi̍t-pah  khoo nia̋ --neh.
,恁欲賣 一百 ？,Lín beh buē  tsi̍t-pah ?
,我就 兩百 箍才欲買，,"Guá tō  nn̄g-pah  khoo tsiah beh bué,"
,袂用得是毋？,buē-īng-eh sī --m̄?
,阿伯，,"A-peh,"
,真多謝。,tsin to-siā.
,阿伯，,"A-peh,"
,真多謝。,tsin to-siā.
,今，,"Tann,"
,這號查某衫我哪有路用？,tsit lō tsa-bóo sann guá ná ū lōo-īng?
,阿伯，,"A-peh,"
,你的衫，,"lí ê sann,"
,衫落去矣。,sann lak--khì --ah.
,你抾著是毋？,Lí khioh--tio̍h sī --m̄?
,抾著就是你的，,"Khioh--tio̍h tō sī lí ê,"
,因為這領衫是我無愛挃才挕捒，,"in-uī tsit niá sann sī guá bô ài ti̍h tsiah hìnn-sak,"
,所以你抾著就是你的。,sóo-í lí khioh--tio̍h tō sī lí ê.
,阿伯，,"A-peh,"
,這个恩情我永遠毋敢共你袂記得。,tsit ê un-tsîng guá íng-uán m̄ kánn kā lí bē-kì-lit.
,袂記得也無要緊，,"Bē-kì-eh ā bô iàu-kín,"
,恁兩个愛緊倒轉去，,"lín nn̄g ê ài kín tò-tńg--khì,"
,厝裡爸母一定真思念恁，,"tshù--e pē-bú it-tīng tsin su-liām --lín,"
,一 日等過 一 日，,"tsi̍t  li̍t tán kè  tsi̍t  li̍t,"
,下神拜佛，,"hē sîn pài pu̍t,"
,也是希望恁看會早 一 日倒轉去抑袂，,"iā sī hi-bāng lín khuànn ē tsá  tsi̍t  ji̍t tò-tńg--khì iah buē,"
,毋通予序大人煩惱，,"m̄-thang hōo sī-tuā-lâng huân-ló,"
,才是有孝。,tsiah sī iú-hàu.
,阿伯，,"A-peh,"
,我知影。,guá tsai-iánn.
,講起來，,"Kóng --khí-lâi,"
,真見笑，,"tsin kiàn-siàu,"
,我會予這个囝佮恁仝款，,"guá ē hōo tsit ê kiánn kah lín kāng-khuán,"
,為著婚姻脫離家庭，,"uī-tio̍h hun-in thuat-lī ka-tîng,"
,已經、已經 六 個月過 三 工矣，,"í-king, í-king  la̍k  kò ge̍h kè  sann  kang --ah,"
,這个中間，,"tsit ê tiong-kan,"
,我食齋佇咧過日。,guá si̍t-tsai tī-leh kè-li̍t.
,恁兩个予我拜託一下好毋？,Lín nn̄g ê hōo guá pài-thok --tsi̍t-ē hó --m̄?
,阿伯，,"A-peh,"
,啥物代誌是毋？,siánn-mih tāi-tsì sī --m̄?
,拜託你叫我一聲爸爸好毋？,Pài-thok lí kiò guá tsi̍t siann pá-pah hó --m̄?
,好啦，,"Hó --lah,"
,咱共叫，,"lán kā kiò,"
,好啦。,hó --lah.
,假的也好，,"Ké--ê iā hó,"
,你同情我這个老大人，,"lí tông-tsîng guá tsit ê lāu-tuā-lâng,"
,思念囝兒的心情，,"su-liām kiánn-lî ê sim-tsîng,"
,叫一聲安慰我好毋？,kiò tsi̍t siann an-uì --guá hó --m̄?
,好。,Hó.
,好。,Hó.
,爸、爸爸。,"Pá, pá-pah."
,啊，,"Ah,"
,哎喲，,"ai-iō,"
,誠好、誠好，,"tsiânn hó, tsiânn hó,"
,啊，,"ah,"
,毋知是久無聽著抑毋是，,"m̄ tsai sī kú bô thiann--tio̍h iah m̄ sī,"
,連聲音都佮阮後的誠仝款。,liân siann-im to kah gún hāu--ê tsiânn kāng-khuán.
,不孝囝！,Put-hàu kiánn!
,毋知爸母怎樣飼你大漢，,"M̄ tsai pē-bú tsánn-iūnn tshī lí tuā-hàn,"
,是用偌濟心神你知毋？,sī iōng guā-tsuē sim-sîn lí tsai --m̄?
,失禮、失禮！,"Sit-lé, sit-lé!"
,我毋是咧罵恁啦，,"Guá m̄ sī leh mā --lín --lah,"
,我是佇咧罵離開我彼个囝啦。,guá sī tī-leh mā lī-khui guá hit ê kiánn --lah.
,自離開了後，,"Tsū lī-khui liáu-āu,"
,無論好天抑是落雨，,"bô-lūn hó-thinn iah-sī lo̍h-hōo,"
,我就每日四界佇咧揣in，,"guá tō muí-li̍t sì-kuè tī-leh tshē --in,"
,希望in看會早 一 日倒轉來抑袂？,hi-bāng in khuànn ē tsá  tsi̍t  li̍t tò-tńg--lâi iah buē?
,阿伯、阿伯。,"A-peh, a-peh."
,世風日下，,"Sè-hong-li̍t-hā,"
,人心不古。,lîn-sim-put-kóo.
,文德 ，,"Bûn-tik ,"
,⿰下昏暗就較早轉來喔。,i̋ng-àm tō khah-tsá tńg--lâi --ooh.
,我若較慢轉來，,"Guá nā khah bān tńg--lâi,"
,你先食嘛。,lí sing tsia̍h --mah.
,毋啦，,"M̄ --lah,"
,你若無轉來，,"lí nā bô tńg--lâi,"
,人我食袂落去。,lâng guá tsia̍h buē lo̍h--khì.
,猶閣有 三十六 箍半。,Ah-koh ū  sann-tsa̍p-la̍k  khoo puànn.
,石 先生久見乎？,Tsio̍h  --sian-sinn kiú kiàn --honnh?
,爸久見。,Pâ kiú kiàn.
,咱遮久矣毋知去佇佗位乎？,Lán tsiah kú --ah m̄ tsai khì tī tó-uī --honnh?
,Eh，,"Eh,"
,咧食頭路啦。,leh tsia̍h-thâu-lōo --lah.
,喔，,"Ooh,"
,恭喜、恭喜。,"kiong-hí, kiong-hí."
,你敢攏無想欲揣恁外媽in囝婿坐坐咧乎？,Lí kám lóng bô siūnn-beh tshē lín guā-má in kiánn-sài tsē-tsē--leh --honnh?
,Eh，,"Eh,"
,我才考慮看覓咧。,guá tsiah khó-lū khuànn-māi --leh.
,乎，,"Honnh,"
,考慮喔？,khó-lū --ooh?
,不孝囝！,Put-hàu kiánn!
,轉來！,Tńg--lâi!
,哼。,Hngh.
,喂！,Eh!
,爸，,"Pâ,"
,你若毋允准阮 兩 个結婚，,"lí nā m̄ ín-tsún gún  nn̄g  ê kiat-hun,"
,我毋轉去。,guá m̄ tńg--khì.
,袂當予你講毋！,Buē-tàng hōo lí kóng m̄!
,恁爸若無共你。,Lín-pē nā bô kā lí.
,爸！,Pâ!
,Oo-tóo-bái來矣！,Oo-tóo-bái lâi --ah!
,喂喂喂死囡仔你啊，,"Eh eh eh sí-gín-á lí --ah,"
,一定是蹛佇這附近啦。,it-tīng sī tuà tī tsit hù-kūn --lah.
,喂，,"Eh,"
,較緊咧。,khah kín --leh.
,緊啥物啦？,Kín siánn-mih --lah?
,今仔禮拜日呢！,Kin-á lé-pài-li̍t --neh!
,來看 一 場電影，,"Lâi khuànn  tsi̍t  tiûnn tiān-iánn,"
,啊⿰下昏暗莫煮，,"ah i̋ng-àm mài tsú,"
,食圓環，,"tsia̍h înn-khuân,"
,食了閣來看 一 場。,tsia̍h liáu koh-lâi khuànn  tsi̍t  tiûnn.
,唅？,Hannh?
,厝稅錢欠人 兩 月日，,"Tshù-sè tsînn khiàm lâng  nn̄g  ge̍h-li̍t,"
,你也欠人規 百 斤矣，,"lí iā khiàm lâng kui  pah  kun --ah,"
,明仔載無錢通買菜，,"bîn-á-tsài bô tsînn thang bé tshài,"
,你猶閣想欲看電影、食圓環？,"lí iah-koh siūnn-beh khuànn tiān-iánn, tsia̍h înn-khuân?"
,哼，,"Hngh,"
,人對拜一做起，,"lâng tuì pài-it tsò khí,"
,艱苦 六 工矣呢，,"kan-khóo  la̍k  kang --ah --neh,"
,也無通𤆬人看電影。,ā bô thang tshuā lâng khuànn tiān-iánn.
,⿰啥人叫你頇顢趁錢？,Siáng kiò lí hân-bān thàn-tsînn?
,唅？,Hannh?
,頇顢趁錢是你害我的呢！,Hân-bān thàn-tsînn sī lí hāi --guá --ê --neh!
,是按怎我害你的？,Sī-án-nuá guá hāi --lí --ê?
,哼，,"Hngh,"
,我錯矣，,"guá tshò --ah,"
,我應該對事業基礎先來建設，,"guá ìng-kai tuì sū-gia̍p ki-tshóo sing lâi kiàn-siat,"
,成功了才來結婚。,sîng-kong liáu tsiah lâi kiat-hun.
,你共我講愛情比啥物較偉大，,"Lí kā guá kóng ài-tsîng pí siánn-mih khah uí-tāi,"
,從我脫離家庭，,"tsîng guá thuat-lī ka-tîng,"
,今仔日經濟的困苦，,"kin-á-li̍t king-tsè ê khùn-khóo,"
,是啥物人害的？,sī siánn-mih lâng hāi --ê?
,哼。,Hngh.
,失禮啦，,"Sit-lé --lah,"
,過去的代誌莫閣講矣，,"kè-khì ê tāi-tsì mài koh kóng --ah,"
,攏是我的毋著，,"lóng sī guá ê m̄-tio̍h,"
,莫受氣啦，,"mài siūnn-khì --lah,"
,好無？,hó --bô?
,好啦好啦好啦。,Hó --lah hó --lah hó --lah.
,恁逐家來看覓，,"Lín ta̍k-ke lâi khuànn-māi,"
,看彼个彼个咧相拍啦，,"khuànn hit ê hit ê leh sio-phah --lah,"
,按呢啦，,"án-ne --lah,"
,閣貼這號貨啦。,koh tah tsit lō hè --lah.
,真趣味。,Tsin tshù-bī.
,今仔日閣相拍日啦。,Kin-á-ji̍t koh sio-phah li̍t --lah.
,哇，,"Uah,"
,真骨力咧！,tsin kut-la̍t --leh!
,看覓咧。,Khuànn-māi --leh.
,哇，,"Uah,"
,拍甲按呢，,"phah kah án-ne,"
,人咧相拍喔，,"lâng leh sio-phah --ooh,"
,袂䆀喔。,bē-bái --ooh.
,予你死！,Hōo lí sí!
,予你死！,Hōo lí sí!
,看袂著按呢。,Khuànn bē tio̍h án-ne.
,哎喲！,Ai-iō!
,哎喲！,Ai-iō!
,囡仔毋通倚，,"Gín-á m̄ thang uá,"
,囡仔毋通倚。,gín-á m̄ thang uá.
,囡仔較閃咧！,Gín-á khah siám --leh!
,囡仔較閃！,Gín-á khah siám!
,可惡啊你！,Khó-ònn --ah lí!
,哎喲、哎喲、哎喲！,Ai-iō! Ai-iō! Ai-iō!
,予你拍甲按呢！,Hōo lí phah kah án-ne!
,差不多矣的款喔？,Tsha-put-to --ah ê khuán --ooh?
,好矣，,"Hó --ah,"
,差不多矣、差不多矣、差不多矣。,"tsha-put-to --ah, tsha-put-to --ah, tsha-put-to --ah."
,欲出來矣喔？,Beh tshut--lâi --ah --ooh?
,出來的款喔？,Tshut--lâi ê khuán --ooh?
,點鐘，,"Tiám-tsing,"
,點鐘，,"tiám-tsing,"
,點鐘，,"tiám-tsing,"
,欲出來矣。,beh tshut--lâi --ah.
,喔來來來，,"Ooh lâi lâi lâi,"
,好矣。,hó --ah.
,拍甲按呢。,Phah kah án-ne.
,阮到這馬已經結束矣，,"Gún kàu tsit-má í-king kiat-sok --ah,"
,嘿嘿。,heh heh.
,Eh？,Eh?
,啊你遮哪會烏烏啦？,Ah lí tsia ná ē oo-oo --lah?
,哎喲，,"Ai-iō,"
,疼甲欲死，,"thiànn kah beh sí,"
,eh？,eh?
,啊你這哪會咧流血？,Ah lí tse ná ē lih lâu-huih?
,拍甲按呢。,Phah kah án-ni.
,笑啥貨啦？,Tshiò siánn-hè --lah?
,翁某做陣往往講話嘛會相逆，,"Ang-bóo tsuè-tīn íng-íng kóng-uē mā ē sio-gi̍k,"
,我若罵伊一句仔，,"guá nā mā i --tsi̍t-kù-á,"
,啊伊著愛忍受起來，,"ah i tio̍h-ài lím-siū --khí-lâi,"
,啊伊若起phān，,"ah i nā khí-phān,"
,我就小咒伊一下，,"guá tiō sió tsiù --i --tsi̍t-ē,"
,互相吞忍啦。,hōo-siong thun-lún --lah.
,啊自拜一起甲禮拜止，,"Ah tsū pài-it khí kah lé-pài tsí,"
,啊這總清一擺，,"ah tse tsóng tshing --tsi̍t-pái,"
,啊拍了後，,"ah phah liáu-āu,"
,阮翁某的精神上，,"gún ang-bóo ê tsing-sîn siōng,"
,阮嘛規个爽起來。,gún mā kui-ê sóng --khí-lâi.
,都著毋，,"To tio̍h --m̄,"
,風颱做了，,"hong-thai tsò liáu,"
,月娘顛倒圓喔。,gue̍h-niû tian-tò înn --ooh.
,著！,Tio̍h!
,著！,Tio̍h!
,著！,Tio̍h!
,你遮哪會 一 空？,Lí tsia ná ē  tsi̍t  khang?
,有理啊！,Ū lí --ah!
,你講啥物？,Lí kóng siánn-mih?
,你是咧講啥物？,Lí sī leh kóng siánn-mih?
,啊？,Ah?
,疼某大丈夫，,"Thiànn bóo tāi-tiōng-hu,"
,拍某是豬狗牛，,"phah bóo sī ti káu gû,"
,啥物有理？,siánn-mih ū lí?
,喂！,Eh!
,喂！,Eh!
,講罵咱豬狗牛啦。,Kóng mā lán ti káu gû --lah.
,不死鬼毋才按呢！,Put-sú-kuí m̄-tsiah án-ni!
,喂，,"Eh,"
,你哪會罵人豬狗牛啦？,lí ná ē mā lâng ti káu gû --lah?
,牛就著毋，,"Gû tō tio̍h --m̄,"
,食遐大箍，,"tsia̍h hiah tuā-khoo,"
,彼毋是牛？,he m̄ sī gû?
,啊！,Ah!
,你拍我！,Lí phah --guá!
,你共我拍！,Lí kā guá phah!
,喂！,Eh!
,喂！,Eh!
,無啦！,Bô --lah!
,毋通啦！,M̄-thang --lah!
,毋通啦！,M̄ thang --lah!
,朋友啊，,"Pîng-iú --ah,"
,朋友啊，,"pîng-iú --ah,"
,蹛遮外面歹看啦，,"tuà tsia guā-bīn pháinn-khuànn --lah,"
,若欲乎，,"nā beh --honnh,"
,我厝內面借你啦，,"guá tshù lāi-bīn tsioh --lí --lah,"
,喂，,"eh,"
,免租金啦。,bián tsoo-kim --lah.
,好膽入來！,Hó-tánn li̍p--lâi!
,行講！,Kiânn --kóng!
,你這領衫毋煞褪起來。,Lí tsit niá sann m̄ suah thǹg --khí-lâi.
,好！,Hó!
,著啦！,Tio̍h --lah!
,著啦！,Tio̍h --lah!
,隨去插喔！,Suî khì tshah --ooh!
,去插喔！,Khì tshah --ooh!
,敢誠實會拍啦？,Kám tsiânn-si̍t ē phah --lah?
,哎喲！,Ai-iō!
,哎喲！,Ai-iō!
,啊！,Ah!
,予你去啦！,Hōo lí khì --lah!
,電視去矣啦！,Tiān-sī khì --ah --lah!
,哎喲！,Ai-iō!
,啊！,Ah!
,啊！,Ah!
,我、我la-jí-ooh去矣。,"Guá, guá la-jí-ooh khì --ah."
,收音機嘛去矣！,Siu-im-ki mā khì --ah!
,哎喲！,Ai-iō!
,啊！,Ah!
,你走對佗位去？,Lí tsáu uì tó-uī khì?
,欲走對佗位去？,Beh tsáu uì tó-uī khì?
,無啊，,"Bô --ah,"
,你誠實咧！,lí tsiânn-si̍t --eh!
,好矣！,Hó --ah!
,哭爸啊，,"Khàu-pē --ah,"
,這馬是內面咧拍，,"tsit-má sī lāi-bīn leh phah,"
,是咧內面咧拍的呢，,"sī leh lāi-bīn leh phah --ê --neh,"
,毋是我。,m̄ sī guá.
,我煞去予袂記得，,"Guá suah khì hōo buē-kì-eh,"
,哈哈。,ha hah.
,拍甲按呢。,Phah kah án-ni.
,閣走！,Koh tsáu!
,閣走！,Koh tsáu!
,煞、煞、煞、煞去矣。,"Suah, suah, suah, suah--khì --ah."
,差不多，,"Tsha-put-to,"
,差不多矣。,tsha-put-to --ah.
,煞矣，,"Suah --ah,"
,出來矣，,"tshut--lâi --ah,"
,出來矣。,tshut--lâi --ah.
,來矣，,"Lâi --ah,"
,來矣。,lâi --ah.
,請，,"Tshiánn,"
,嘿嘿。,heh heh.
,啊朋友啊，,"Ah pîng-iú --ah,"
,按呢你拍了啥款唅？,án-ni lí phah liáu siánn-khuán --hannh?
,喔，,"Ooh,"
,讚讚讚！,tsàn tsàn tsàn!
,讚乎？,Tsàn --honnh?
,你衫毋就佮我仝款的？,Lí sann m̄ tō kah guá kāng-khuán --ê?
,喂朋友啊，,"Eh pîng-iú --ah,"
,衫！,sann!
,喔，,"Ooh,"
,多謝、多謝！,"to-siā, to-siā!"
,哎喲，,"Ai-iō,"
,頭一擺較袂慣勢啦，,"thâu tsi̍t pái khah bē kuàn-sì --lah,"
,幾擺仔過就好矣啦。,kuí-pái--á kuè tō hó --ah --lah.
,有啦，,"Ū --lah,"
,有影，,"ū-iánn,"
,頭一擺較忝啦乎哈哈。,thâu tsi̍t pái khah thiám --lah --honnh ha ha.
,啊！,Ah!
,貴枝 啊、 貴枝 啊！,Kuì-ki  --ah!  Kuì-ki  --ah!
,欲走對佗位去？,Beh tsáu uì tó-uī --khì?
,貴枝 啊！,Kuì-ki  --ah!
,哎喲，,"Ai-iō,"
,按呢做伊走啦。,án-ni tsuè i tsáu --lah.
,貴枝 啊！,Kuì-ki  --ah!
,喂，,"Eh,"
,才閣來喔！,tsiah koh lâi --ooh!
,若欲相拍才閣來喔！,Nā beh sio-phah tsiah koh lâi --ooh!
,喂，,"Ueh,"
,準備水，,"tsún-pī tsuí,"
,欲洗面。,beh sé-bīn.
,無啊，,"Bô --ah,"
,你是無手是毋？,lí sī bô tshiú sī --m̄?
,唅？,Hannh?
,啥物啊？,Siánn-mih --ah?
,無佮意煞煞去啦！,Bô kah-ì suah-suah--khì --lah!
,這句話是對你心肝內講出來的是毋？,Tsit kù uē sī tuì lí sim-kuann-lāi kóng --tshut-lâi --ê sī --m̄?
,石 先生啊，,"Tsio̍h  --sian-sinn --ah,"
,今你的厝稅已經 四 月日無納矣，,"tann lí ê tshù-sè í-king  sì  ge̍h-li̍t bô la̍p --ah,"
,拜託一下。,pài-thok --tsi̍t-ē.
,你揣伊提啦！,Lí tshē i the̍h --lah!
,啥物？,Siánn-mih?
,揣我提？,Tshē guá the̍h?
,好嘛，,"Hó --mah,"
,去揣阮媽媽提。,khì tshē gún má-mah the̍h.
,你敢毋是，,"Lí kám m̄ sī,"
,嘿嘿，,"heh heh,"
,講無愛予你媽媽知影你佇遮？,kóng bô ài hōo lí má-mah tsai-iánn lí tī tsia?
,無要緊，,"Bô iàu-kín,"
,做你去。,tsuè lí khì.
,順紲共講我佇遮，,"Sūn-suà kā kóng guá tī tsia,"
,叫伊緊來。,kiò i kín lâi.
,喔，,"Ooh,"
,好啦。,hó --lah.
,哼！,Hngh!
,喂，,"Eh,"
,你誠實欲叫恁老母來是毋？,lí tsiânn-si̍t beh kiò lín lāu-bú lâi sī --m̄?
,唅？,Hannh?
,喂！,Eh!
,喂！,Ueh!
,石 先生，,"Tsio̍h  --sian-sinn,"
,你的米錢 一百  三十 斤矣，,"lí ê bí tsînn  tsi̍t-pah   sann-tsa̍p  kun --ah,"
,加減還淡薄仔好毋？,ke-kiám hîng --tām-po̍h-á hó --m̄?
,去共阮老爸收啦！,Khì kā gún lāu-pē siu --lah!
,你敢毋是無愛予你老爸知影你佇遮？,Lí kám m̄ sī bô ài hōo lí lāu-pē tsai-iánn lí tī tsia?
,插插伊啊！,Tshap-tshap --i --ah!
,順紲叫伊來遮！,Sīn-suà kiò i lâi tsia!
,喂，,"Ueh,"
,你誠實欲叫恁老爸來毋？,lí tsiânn-si̍t beh kiò lín lāu-pē lâi --m̄?
,唅？,Hannh?
,啥物？,Siánn-mih?
,你就會用得叫，,"Lí tiō ē-īng-eh kiò,"
,我就袂用得叫是毋？,guá tiō bē-īng-eh kiò sī --m̄?
,Mh？,Mh?
,叫嘛！,Kiò --mah!
,去叫去叫嘛！,Khì kiò khì kiò --mah!
,你是怎樣！,Lí sī-tsánn-iūnn!
,叫我來共你看。,Kiò guá lâi kā lí khuànn.
,佇佗位？,Tī tó-uī?
,你緊𤆬我來去！,Lí kín tshuā guá lâi-khì!
,好，,"Hó,"
,你趕緊綴我來去。,lí kuánn-kín tè guá lâi-khì.
,慢且咧！,Bān-tshiánn --eh!
,緊啦！,Kín --lah!
,緊啦！,Kín --lah!
,這間啦！,Tsit king --lah!
,這間啦！,Tsit king --lah!
,媽！,Má!
,貴枝 啊！,Kuì-ki  --ah!
,媽！,Má!
,是怎樣是毋？,Sī-tsuánn-iūnn sī --m̄?
,⿰共人拍甲烏青，,"Ka̋ng phah kah oo-tshinn,"
,遮嘛拍甲偌疼咧！,tsia mā phah kah guā thiànn --leh!
,哎喲，,"Ai-iō,"
,我這心肝仔囝，,"guá tse sim-kuann-á-kiánn,"
,我佮伊輸贏！,guá kah i su-iânn!
,無你這隻痟狗啊！,Bô lí tsit tsiah siáu-káu --ah!
,你是拍伊怎樣！,Lí sī phah i tsánn-iūnn!
,理由排出來！,Lí-iû pâi --tshut-lâi!
,唅？,Hannh?
,痟狗！,Siáu-káu!
,痟、痟狗！,"Siáu, siáu-káu!"
,哼！,Hngh!
,喂喂，,"Eh eh,"
,爸，,"pâ,"
,你哪會叫我痟狗？,lí ná ē kiò guá siáu-káu?
,痟狗這个名是啥物人共你號的？,Siáu-káu tsit ê miâ sī siánn-mih lâng kā lí hō --ê?
,恁爸絕對欲告伊！,Lín-pē tsua̍t-tuì beh kò --i!
,痟狗就痟狗，,"Siáu-káu tō siáu-káu,"
,是怎樣是毋？,sī-tsánn-iūnn sī --m̄?
,唅？,Hannh?
,啊你又閣罵我痟狗！,Ah lí iū-koh mā guá siáu-káu!
,罵你是按怎？,Mā --lí sī án-tsuánn?
,欲毋欲來啦！,Beh m̄ beh lâi --lah!
,唅？,Hannh?
,擋咧、擋咧，,"Tòng --leh, tòng --leh,"
,毋通啦！,m̄-thang --lah!
,In兩个少年的冤家就咧害矣，,"In nn̄g ê siàu-liân--ê uan-ke tō leh hāi --ah,"
,連恁兩个老的也欲冤參落去，,"liân lín nn̄g ê lāu--ê iā beh uan tsham --lo̍h-khì,"
,喔，,"ooh,"
,我遮都毋是戰場講，,"guá tsia to m̄ sī tsiàn-tiûnn --kóng,"
,按呢袂用得、按呢袂用得。,"án-ne buē-īng-eh, án-ne buē-īng-eh."
,好！,Hó!
,轉來去！,Tńg--lâi-khì!
,恁爸才閣娶一个較媠的予你！,Lín pâ tsiah koh tshuā tsi̍t ê khah suí--ê hōo --lí!
,喂！,Eh!
,文德 ，,"Bûn-tik ,"
,你誠實欲閣娶別人是毋？,lí tsiânn-si̍t beh koh tshuā pa̍t-lâng sī --m̄?
,欲啦！,Beh --lah!
,是怎樣？,Sī-tsánn-iūnn?
,媽！,Má!
,講欲娶別人啦！,Kóng beh tshuā pa̍t-lâng --lah!
,毋通哭，,"M̄-thang khàu,"
,毋通哭，,"m̄-thang khàu,"
,媽才閣揣一个較粗勇閣較緣投的予你。,má tsiah koh tshē tsi̍t ê khah tshoo-ióng koh-khah iân-tâu --ê hōo --lí.
,喂，,"Eh,"
,你欲閣嫁喔？,lí beh koh kè --ooh?
,是啦！,Sī --lah!
,欲閣嫁啦！,Beh koh kè --lah!
,哼！,Hngh!
,行！,Kiânn!
,擋咧！,Tòng --leh!
,你拐誘我的查某囝來遮同居，,"Lí kuái-iú guá ê tsa-bóo-kiánn lâi tsia tông-ki,"
,啊欲按怎共你請求賠償！,ah beh án-nuá kā lí tshíng-kiû puê-sióng!
,唅？,Hannh?
,啊我毋就對你請求阮囝予恁消磨去的代價。,Ah guá m̄ tō tuì lí tshíng-kiû gún kiánn hōo lín siau-môo --khì ê tāi-kè.
,唅？,Hannh?
,哎喲，,"Ai-iō,"
,好矣啦！,hó --ah --lah!
,將in 兩 个冤家的動機講出來⿰予人聽，,"Tsiong in  nn̄g  ê uan-ke ê tōng-ki kóng --tshut-lâi hőng thiann,"
,看佗一爿著毋著，,"khuànn tó tsi̍t-pîng tio̍h m̄-tio̍h,"
,才來相諍理，,"tsiah lâi sio-tsènn lí,"
,按呢毋才著，,"án-ne m̄-tsiah tio̍h,"
,乎？,honnh?
,按呢好啦。,Án-ni hó --lah.
,恁昨暗冤家動機怎樣，,"Lín tsa-àm uan-ke tōng-kir tsánn-iūnn,"
,照實講！,tsiàu-si̍t kóng!
,著！,Tio̍h!
,經過看是怎樣，,"King-kè khuànn sī-tsánn-iūnn,"
,恁爸才做你裁判的公證人！,lín pâ tsiah tsò lí tshâi-phuànn ê kong-tsìng-lîn!
,恁媽媽才做你裁判的公證人！,Lín má-mah tsiah tsò lí tshâi-phuànn ê kong-tsìng-lîn!
,好！,Hó!
,冤家開始！,Uan-ke khai-sí!
,這馬咧欲開始。,Tsit-má tih-beh khai-sí.
,昨暗我暗飯準備好，,"Tsa-àm guá àm-pn̄g tsún-pī hó,"
,等伊轉來食，,"tán i tńg--lâi tsia̍h,"
,等甲菜冷，,"tán kah tshài líng,"
,我也毋敢先食，,"guá iā m̄ kánn sing tsia̍h,"
,一 點過 一 點，,"tsi̍t  tiám kuè  tsi̍t  tiám,"
,已經 十二 點外矣，,"í-king  tsa̍p-lī  tiám-guā --ah,"
,猶未轉來！,iah-bē tńg--lâi!
,開門！,Khui mn̂g!
,開門！,Khui mn̂g!
,若毋緊來開，,"Nā m̄ kín lâi khui,"
,門是欲共踢破！,mn̂g sī beh kā that-phuà!
,請問男方的公證人，,"Tshiánn-mn̄g lâm-hong ê kong-tsìng-lîn,"
,這間厝是⿰共人租的喔！,tsit king tshù sī ka̋ng tsoo --ê --ooh!
,共拍歹矣，,"Kā phah-phái --ah,"
,啊毋是愛了錢呢，,"ah m̄ sī ài liáu-tsînn --neh,"
,按呢著抑毋著？,án-ne tio̍h ah m̄-tio̍h?
,按呢阮後的毋著啦。,Án-ni gún hāu--ê m̄-tio̍h --lah.
,若知影毋著矣，,"Nā tsai-iánn m̄-tio̍h --ah,"
,愛就對女方道歉。,ài tō tuì lír-hong tō-khiam.
,失禮、失禮。,"Sit-lé, sit-lé."
,閣再開始！,Koh-tsài khai-sí!
,翁婿啉燒酒轉來，,"Ang-sài lim sio-tsiú tńg--lâi,"
,做牽手的人為怎樣哪毋共迎接？,tsuè khan-tshiú ê lâng uī tsánn-iūnn ná m̄ kā gîng-tsiap?
,迎接？,Gîng-tsiap?
,毋著啦，,"M̄-tio̍h --lah,"
,你搝領帶毋才著。,lí giú niá-tuà m̄-tsiah tio̍h.
,喔。,Ooh.
,袂用得崁步的！,Buē-īng-eh khàm pōo --ê!
,無崁步。,Bô khàm pōo.
,死入來！,Sí li̍p--lâi!
,哎喲，,"Ai-iō,"
,搝遐雄存範欲共摧死的。,giú hiah hiông tshûn-pān beh kā tshui--sí --ê.
,喂，,"Eh,"
,這陣幾點矣？,tsit-tsūn kuí tiám --ah?
,兩 點外⿰爾爾啦。,Nn̄g  tiám-guā nia̋ --lah.
,啊是去佗位？,Ah sī khì tó-uī?
,啊就朋友出國，,"Ah tō pîng-iú tshut-kok,"
,啊去酒家共伊餞別，,"ah khì tsiú-ka kā i tsiān-pia̍t,"
,喂內面查某偌媠的呢，,"eh lāi-bīn tsa-bóo guā suí --ê --neh,"
,啊閣偌親切的囉。,ah koh guā tshin-tshiat --ê --looh.
,恬去！,Tiām --khì!
,啊無想講厝內 一 个好太太，,"Ah bô siūnn-kóng tshù-lāi  tsi̍t  ê hó thài-thài,"
,也敢去酒家！,iā kánn khì tsiú-ka!
,喂！,Eh!
,擋咧！,Tòng --leh!
,哼！,Hngh!
,請問女方裁判公證人，,"Tshiánn-mn̄g lú-hong tshâi-phuànn kong-tsìng-lîn,"
,翁婿去酒家啉酒，,"ang-sài khì tsiú-ka lim-tsiú,"
,這是應酬喔，,"tse sī ìng-siû --ooh,"
,啊你將翁婿面底皮按呢抓甲全空，,"ah lí tsiong ang-sài bīn-té-phê án-ne liàu kah tsuân khang,"
,按呢欲叫伊怎樣去社會見人？,án-ne beh kiò i tsánn-iūnn khì siā-huē kìnn lâng?
,按呢著抑毋著？,Án-ni tio̍h ah m̄-tio̍h?
,按呢女方較毋著啦。,Án-ne lír-hong khah m̄-tio̍h --lah.
,哼，,"Hngh,"
,若知影毋著，,"nā tsai-iánn m̄-tio̍h,"
,著愛對男方道歉，,"to̍h-ài uì lâm-hong tō-khiam,"
,哼！,hngh!
,不住、不住。,"Put-tsū, put-tsū."
,開始！,Khai-sí!
,哎喲，,"Ai-iō,"
,哎喲！,ai-iō!
,哎喲喂！,Ai-iō-uê!
,哎喲！,Ai-iō!
,哎喲喂！,Ai-iō-uê!
,哎喲！,Ai-iō!
,哎喲！,Ai-iō!
,啊！,Ah!
,文德 、 文德 、 文德 ，,"Bûn-tik ,  Bûn-tik ,  Bûn-tik ,"
,有要緊無？,ū iàu-kín --bô?
,啊你就對昨昏的舊傷共撼落去，,"Ah lí tō tuì tsa-hng ê kū siong kā hám --lo̍h-khì,"
,eh 麻疼麻疼啦。,eh  bâ thiànn bâ thiànn --lah.
,失禮啦。,Sit-lé --lah.
,袂啦，,"Buē --lah,"
,予家己的太太拍著，,"hōo ka-kī ê thài-thài phah--tio̍h,"
,也毋是別人啊。,ā m̄ sī pa̍t-lâng --ah.
,喂！,Eh!
,拄才我共你捙向壁落去，,"Tú-tsiah guá kā lí tshia hiàng piah lo̍h--khì,"
,有要緊無？,ū iàu-kín --bô?
,假使若予你拍死，,"Ká-sú nā hōo lí phah--sí,"
,我嘛甘願，,"guá mā kam-guān,"
,毋過恁老爸欲共你𤆬轉去娶別人。,m̄-koh lín lāu-pē beh kā lí tshuā tńg-khì tshuā pa̍t-lâng.
,啥物人欲閣娶，,"Siánn-mih lâng beh koh tshuā,"
,我有你這个好太太，,"guá ū lí tsit ê hó thài-thài,"
,我已經真滿足矣嘛。,guá í-king tsin buán-tsiok --ah --mah.
,喂，,"Eh,"
,恁母仔嘛講欲共你𤆬轉去嫁別人。,lín bú--á mā kóng beh kā lí tshuā tńg-khì kè pa̍t-lâng.
,⿰啥人欲閣嫁！,Siáng beh koh kè!
,是in老大人毋知影咱少年人的輕重。,Sī in lāu-tuā-lâng m̄ tsai-iánn lán siàu-liân-lâng ê khin-tāng.
,喂、喂、喂、喂、喂！,"Eh, eh, eh, eh, eh!"
,起來！,Khí--lâi!
,來轉矣！,Lâi tńg --ah!
,行！,Kiânn!
,轉來！,Tńg--lâi!
,媽媽，,"Má-mah,"
,毋啦！,m̄ --lah!
,恁若毋准阮結婚喔，,"Lín nā m̄-tsún gún kiat-hun --ooh,"
,欲走來遠遠，,"beh tsáu lâi hn̄g-hn̄g,"
,予你去揣無。,hōo lí khì tshē bô.
,嘿！,Heh!
,轉來喔！,Tńg--lâi --ooh!
,爸，,"Pâ,"
,做囝的阮袂當踮身邊共恁有孝，,"tsò kiánn --ê gún buē-tàng tiàm sin-pinn kā lín iú-hàu,"
,這攏嘛恁造成的，,"tse lóng mā lín tsō-sîng --ê,"
,為著恁 三十 年前的情怨，,"uī-tio̍h lín  sann-tsa̍p  nî tsîng ê tsîng-uàn,"
,害阮遮爾艱苦，,"hāi gún tsiah-nī kan-khóo,"
,從今以後喔，,"tsiông kim í-āu --ooh,"
,恁毋著愛和好，,"lín m̄ tio̍h-ài hô-hó,"
,若毋，,"nā m̄,"
,阮無愛轉去！,gún bô ài tńg--khì!
,啊好啦。,Ah hó --lah.
,喂，,"Eh,"
,爸，,"pâ,"
,好毋？,hó --m̄?
,若毋，,"Nā m̄,"
,行！,kiânn!
,喂、喂、喂等咧啦！,"Eh, eh, eh tán --eh --lah!"
,喂。,Eh.
,媽媽，,"Ma-mah,"
,好無？,hó --bô?
,是啦，,"Sī --lah,"
,啊少年的今就米煮成飯矣，,"ah siàu-liân--ê tann tō bí tsú tsiânn pn̄g --ah,"
,冤可解不可結，,"uan khó kái put khó kiat,"
,啊恁 兩 个老的過去若有啥物情怨，,"ah lín  nn̄g  ê lāu--ê kè-khì nā ū siánn-mih tsîng-uàn,"
,趁里長伯仔佇咧，,"thàn lí-tiúnn-peh--á tī --eh,"
,叫伊共恁調解一下乎。,kiò i kā lín tiâu-kái tsi̍t-ē --honnh.
,嘿！,Heh!
,著！,Tio̍h!
,里長伯仔你才做阮爸爸的公道人，,"Lí-tiúnn-peh--á lí tsiah tsò gún pa-pah ê kong-tō-lîn,"
,乎？,honnh?
,啊 五姆仔 ，,"Ah  gōo-ḿ--á ,"
,你做阮媽媽的公道人。,lí tsò gún má-mah ê kong-tō-lîn.
,好啦！,Hó --lah.
,遮坐，,"Tsia tsē,"
,遮坐。,tsia tsē.
,多謝，,"To-siā,"
,多謝。,to-siā.
,啊今恁 三十 年前，,"Ah tann lín  sann-tsa̍p  nî tsîng,"
,有啥物恩怨趕緊講，,"ū siánn-mih un-uàn kuánn-kín kóng,"
,喔？,ooh?
,喂，,"Eh,"
,我愛偷講，,"guá ài thau kóng,"
,阿伯就是 三十 年前，,"a-peh tō sī  sann-tsa̍p  nî tsîng,"
,放捒阮老母的人。,pàng-sak gún lāu-bú ê lâng.
,喔！,Ooh!
,三十 年前恁母仔予放捒喔？,Sann-tsa̍p  nî tsîng lín bú--á hōo pàng-sak --ooh?
,喂，,"Eh,"
,冤枉喔！,uan-óng --ooh!
,Eh毋是我放捒伊啦，,"Eh m̄ sī guá pàng-sak --i --lah,"
,是in爸嫌我講毋成囡仔，,"sī in pâ hiâm guá kóng m̄-tsiânn gín-á,"
,啊瘦卑巴啦，,"ah sán-pi-pa --lah,"
,啊甲in查某囝嫁我，,"ah kah in tsa-bóo-kiánn kè --guá,"
,免 四 月日我就曲去咧。,bián  sì  ge̍h-li̍t guá tō khiau--khì --leh.
,啊阮爸氣一下謼，,"Ah gún pâ khì --tsi̍t-ē --hooh,"
,毋才予我娶別人。,m̄-tsiah hōo guá tshuā pa̍t-lâng.
,雖然阮老爸反對來講，,"Sui-liân gún lāu-pē huán-tuì lâi kóng,"
,毋過我一心一意就咧等候伊，,"m̄-koh guá it-sim-it-ì tō leh tán-hāu --i,"
,⿰啥人知影路旁屍喔，,"siáng tsai-iánn lōo-pông-si --ooh,"
,先去娶別人，,"sing khì tshuā pa̍t-lâng,"
,我彼陣的痛苦，,"guá hit-tsūn ê thòng-khóo,"
,用話亂得講。,iōng uē luān-tit kóng.
,兩 年後，,"Nn̄g  nî āu,"
,阮老爸強迫我，,"gún lāu-pē kiông-pik --guá,"
,我才嫁，,"guá tsiah kè,"
,伊放捒我啦。,i pàng-sak --guá --lah.
,照按呢聽起來，,"Tsiàu án-ne thiann --khí-lâi,"
,石  阿狗 你對愛無堅實，,"Tsio̍h   A-káu  lí tuì ài bô kian-si̍t,"
,隨便娶妻，,"suî-piān tshuā-tshe,"
,辜負 甜甘嫂 ，,"koo-hū  Tinn-kam-só ,"
,按呢著毋著？,án-ni tio̍h m̄-tio̍h?
,本里長希望恁恢復感情，,"Pún lí-tiúnn hi-bōng lín hue-ho̍k kám-tsîng,"
,有同意無？,ū tông-ì --bô?
,遐老矣敢好？,Hiah lāu --ah kám hó?
,若毋好喔，,"Nā m̄ hó --ooh,"
,咱行！,lán kiânn!
,喂，,"Eh,"
,等咧啦。,tán --leh --lah.
,喂，,"Eh,"
,無，,"bô,"
,好啦。,hó --lah.
,好啦。,Hó --lah.
,這回欲恢復舊感情，,"Tsit huê beh hue-ho̍k kū kám-tsîng,"
,阿狗兄 你愛讓步，,"A-káu-hiann  lí ài niō-pōo,"
,予 甜甘嫂 有 一 个面子，,"hōo  Tinn-kam-só  ū  tsi̍t  ê bīn-tsú,"
,結婚的順序佮進行，,"kiat-hun ê sūn-sū kah tsìn-hîng,"
,由本里長來主意，,"iû pún lí-tiúnn lâi tsú-ì,"
,不得異議，,"put-tik ī-gī,"
,⿰下昏暗等通告。,i̋ng-àm tán thong-kò.
,啊！,Ah!
,按呢真好！,Án-ne tsin hó!
,真好！,Tsin hó!
,抑若恁兩對的媒人才予我做。,Iah nā lín nn̄g tuì ê hm̂-lâng tsiah hōo guá tsuè.
,拜託、拜託。,"Pài-thok, pài-thok."
,爸，,"Pâ,"
,阮先轉來去，,"gún sing tńg --lâi-khì,"
,乎！,honnh!
,喂爸，,"Eh pâ,"
,厝稅錢才拜託你！,tshù-sè tsînn tsiah pài-thok --lí!
,多謝！,To-siā!
,多謝！,To-siā!
,媽，,"Má,"
,米錢才拜託你咧！,bí tsînn tsiah pài-thok --lí --leh!
,喔！,Ooh!
,啊好啦。,Ah hó --lah.
,多謝！,To-siā!
,多謝！,To-siā!
,抑無。,Ia̍h bô.
,失禮乎！,Sit-lé --honnh!
,嘿嘿！,Heh --heh!
,Eh，,"Eh,"
,人 三十 年後閣見面乎，,"lâng  sann-tsa̍p  nî āu koh kìnn-bīn --hoonh,"
,我實在無影佇咧氣你，,"guá si̍t-tsāi bô-iánn tī-leh khì --lí,"
,人我誠歡喜呢！,lâng guá tsiânn huann-hí --neh!
,人我嘛仝款。,Lâng guá mā kāng-khuán.
,甘草的 我共你講。,Kam-tshó--ê  guá kā lí kóng.
,唅？,Hannh?
,哎喲，,"Ai-iō,"
,按呢敢好？,án-ne kám hó?
,見笑甲。,Kiàn-siàu kah.
,我嘛歹勢甲。,Guá mā phái-sè kah.
,嘿嘿嘿！,Heh heh heh!
,阿狗兄 ！,A-káu-hiann !
,較緊咧，,"Khah kín --leh,"
,新娘來囉！,sin-niû lâi --looh!
,新娘來矣！,Sin-niû lâi --ah!
,啊！,Ah!
,誠媠乎？,Tsiânn suí --honnh?
,媠、媠！,"Suí, suí!"
,媠！,Suí!
,啊，,"Ah,"
,讚！,tsán!
,讚！,Tsán!
,爸，,"Pâ,"
,時間到矣，,"sî-kan kàu --ah,"
,較緊穿衫。,khah kín tshīng sann.
,喔、喔。,"Ooh, ooh."
,毋是按呢啦，,"M̄ sī án-ne --lah,"
,穿毋著矣啦。,tshīng m̄-tio̍h --ah --lah.
,新人啊，,"Sin-lâng --ah,"
,轎到矣！,kiō kàu --ah!
,較緊咧喔！,Khah kín --leh --ooh!
,較緊咧啦！,Khah kín --leh --lah!
,後的啊，,"Hāu--ê --ah,"
,來矣，,"lâi --ah,"
,我欲來去矣唅。,guá beh lâi-khì --ah --hannh.
,欲去矣。,Beh khì --ah.
,我來去！,Guá lâi-khì!
,有這擔。,Ū tsit tànn.
,敢有影？,Kám ū-iánn?
,轎咧等矣，,"Kiō leh tán --ah,"
,較緊的啦！,khah kín --ê --lah!
,爸爸！,Pá-pah!
,緊咧！,Kín --eh!
,爸爸！,Pá-pah!
,這花予你。,Tse hue hōo --lí.
,啊這咧？,Ah tse --leh?
,罩咧頭殼啦。,Tà leh thâu-khak --lah.
,喔。,Ooh.
,爸。,Pâ.
,按怎？,Án-tsuánn?
,出嫁不比在厝內，,"Tshut-kè put-pí tsāi tshù-lāi,"
,去就較聽人教示咧，,"khì tō khah thiann lâng kà-sī --leh,"
,對太太就較有孝咧，,"tuì thài-thài tō khah iú-hàu --leh,"
,乎？,honnh?
,石 先生，,"Tsio̍h  --sian-sinn,"
,謝謝 。,謝謝 .
,按就無看得路。,Án tō bô khuànn-eh lōo.
,我牽啦，,"Guá khan --lah,"
,來喔。,lâi --ooh.
,去捀面桶水。,Khì phâng bīn-tháng tsuí.
,通好嫁喔。,Thang hó kè --ooh.
,爸、爸。,"Pâ, pâ."
,啥貨啦？,Siánn-hè --lah?
,你毋就放一項物件予我做紀念。,Lí m̄ tō pàng tsi̍t hāng mi̍h-kiānn hōo guá tsuè kì-liām.
,欲放啥貨？,Beh pàng siánn-hè?
,凊彩啦。,Tshìn-tshái --lah.
,好啦！,Hó --lah!
,好啦！,Hó --lah!
,提去喔！,The̍h--khì --ooh.
,青苔的草青青，,"Tshinn-tî ê tsháu tshinn-tshinn,"
,鳥隻也念歌詩，,"tsiáu-tsiah iā liām kua-si,"
,歡迎你我這對好伴侶，,"huan-gîng lí guá tsit tuì hó phuānn-lī,"
,一對好伴侶，,"tsi̍t tuì hó phuānn-lī,"
,兩人已經得著自由，,"nn̄g lâng í-king tit-tio̍h tsū-iû,"
,得著愛情的勝利。,tit-tio̍h ài-tsîng ê sìng-lī.
,做陣來欣賞著美麗景緻，,"Tsò-tīn lâi him-siúnn-tio̍h bí-lē kíng-tì,"
,心頭咇噗跳袂離，,"sim-thâu phi̍h-pho̍k-thiàu buē lī,"
,向著快樂前途，,"hiòng-tio̍h khuài-lo̍k tsiân-tôo,"
,滿腹好情誼。,muá-pak hó tsîng-gî.
,今日的天清清，,"Kin ji̍t ê thinn tshing-tshing,"
,風送來花芳味，,"hong sàng lâi hue phang-bī,"
,祝賀你我這對舊情侶，,"tsiok-hō lí guá tsit tuì kū tsîng-lī,"
,一對舊情侶，,"tsi̍t tuì kū tsîng-lī,"
,解消經過一切誤會，,"kái-siau king-kè it-tshè gōo-huē,"
,恢復昔日好情誼。,hue-ho̍k si̍k-ji̍t hó tsîng-gî.
,做陣來欣賞著美麗景緻，,"Tsuè-tīn lâi him-siúnn-tio̍h bí-lē kíng-tì,"
,心頭咇噗跳袂離，,"sim-thâu phi̍h-pho̍k-thiàu buē lī,"
,跤步猶真正和齊，,"kha-pōo iah tsin-tsiànn hô-tsê,"
,沿路懷念彼當時。,iân-lōo huâi-liām hit-tong-sî.
,今仔日也心綿綿，,"Kin-á-li̍t iā sim mî-mî,"
,爸母也情綿甜，,"pē-bú iā tsîng mî tinn,"
,今年完成兩對好情侶，,"kin nî uân-sîng nn̄g tuì hó tsîng-lī,"
,兩對好情侶，,"nn̄g tuì hó tsîng-lī,"
,有情的人總有一日，,"ū tsîng ê lâng tsóng ū tsi̍t li̍t,"
,達著心願結情誼。,ta̍t-tio̍h sim-guān kiat tsîng-gî.
,做陣來欣賞著美麗景緻，,"Tsuè-tīn lâi him-siúnn-tio̍h bí-lē kíng-tì,"
,心頭咇噗跳袂離，,"sim-thâu phi̍h-pho̍k-thiàu buē lī,"
,期待著幸福將來，,"kî-thāi-tio̍h hīng-hok tsiong-lâi,"
,逐家滿面笑微微。,ta̍k-ke muá-bīn tshiò-bî-bî.
